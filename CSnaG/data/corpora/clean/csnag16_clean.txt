VIII Táinig san chluiche ag Cormac, gég nach uaisle an iubhurshlat, má tharrla beart ag dol de a neart ag cor san chluiche
Ní rugadh aonchluiche air le hiomud a bheart mbaoghoil, críoch thiormaibhneach na ttrágh tte fa chlár lionnmhaighreach Luighne
Tairnig dhó - díochra in toirbheart le hiomad a uasoilbheart, fear le bhfríoth fuighle filiodh, críoch Luighne do léirthiliodh
Beart cluiche ní dheachaidh dhe gur tiliodh dh'éis ar-oile, clár bindealtach na mbrat ngeal le himeartach mhac Míleadh
Gnáth craobh ar díon a duille; do hsaor imirt éanduine síol ríghEadhra tar rún cáigh, súd na fíneamhna a fionnMháigh
Ó aois leinibh - lór do rath
dobhí ag déanamh beart mbaodhluch, ceann an tslóigh nar mhuidh mionna, gur fhóir ar fhuil Oiliolla
Ó hEadhra nar ob éinfhear, ní raibhe acht aois óigfhéinniodh uaidh dhá dhaghathair ar ndul ag sduaigh glanachoidh Gulban
Suil do éirigh Ó hEadhra fóbroid cách - cúis doimheanma
slat do mhín muighe Mumhan a thír uile d'átucchadh
Ó aois leinb gus an lá a-niodh do éiridh d'aimhdheoin Gaoidhiol, damh na ríghealbha ó ráth Cuirc, fáth mímheanma do mhaluirt
Tar mhíorún cháigh um Chormac fríoth le folt na bhfochonnshlat ós chionn shlóigh fhola hEadhra a thogha mar thighearna
Cách ar ndéanamh dóithe dhe, tulcha réidhe learg Luighne a-táid dá n-aimhdheoin uile fa thaibhgheoir fhóid Iughoine
Ar an gcorsa cian ó shin d'aimhdheoin gach aoin do éirigh, samhoil Chormoic d'iadh Earca triath dob ordhroic n-aigionta
Dobhí ag Cnucha - fa cúis leoin; is dé a-tá tús an uirsgeoil a ndán do ghéirreandoibh Guill cládh do chéimeannoibh Cumhuill
D'aithle an chatha do chor air Cumhall dá éis nír fhágoibh, bláth na saorshlat ó Bhóinn Bhreadh, acht aonmhac dar chóir creideamh
Ní raibhe dísle ag duine d'éis Chumhoill d'Fhionn Almhuine, craobh raichéillidh ón Bhóinn bhinn, flaithfhéinnidh do fhóir Éirind
Fios a eachtra as aithnidh damh; rug Bodhmhonn dh'éis a athar an leanbh lé idir bhonnoibh beann, gur fholuidh é ós íseall
A ndiamhroibh a n-ochtoibh all dá chaomhna dobhí Bodhmhand ón ghlionn fholuidh go ar-oile do fhoghoin d'Fhionn Almhoine
d'eagla aitheanta - as dál dearbh beart allmhurdha fan óigleanbh do chuir a bhuime Bodhmhann ler luigh uirre d'anbhforlann
Le huamhan a daltáin dil feadh aonuaire dá haimsir ní thug faill a mac Mhuirne, slat nar chaill a comairghe
Mar sin dí ó ghlionn do ghlionn gá dhíothludh ar fhud Éirionn, géag cubhra do-chuaidh ós fhiodh nó go bhfuair umhla ar éigean
Éirgheas in flaithfhéinnidh Fionn dá éis so dh'aindeoin Éirionn, dá bhfuair rímheirgi bheann mBreagh geall díbheirge fa dheireadh
Dob éigean dó teacht fa a thoil; tug Goll a n-íoc a athor a bhreath féin dó fa dheireadh; ag só in céim do cúitigheadh
Gá dám ris acht ráinig Fionn cuid a shean d'inis Éiriond; críoch a oirbhearta as sé sin an té as oirrdhearca ag eolchaibh
Do fágbhudh eighre ó nEadhra 'n-a ógmhacaomh oireaghdha mar do fágbhadh a fáidh Fionn ag clár fhádghlan na hÉirionn
Do nós Find d'éis a athor ní fríth - gá mó mearachadh
neach san tírse cloinne Céin do-rinde dísle dhoiséin
Do éiridh d'aindeoin gach fhir; ar ó nEadhra do imthigh dála flatha na Féine, brágha chatha Choirrshléibhe
Do éiridh an donn daithgheal le hiomud a ionnsaightheadh 's le méd oirbhirt Í Eadhra, an ghéag oirrdheirc fhíneamhna
'N-a chédarmoibh ar ndol dó nír leig uaidh uiread aonbhó, an chraobh tharoidh ó thoigh Tháil, gan bhoin 'n-a haghoidh d'fhagháil
Goin san ghoin is creach san chreich gur chuir an iomáin d'éinleith - nír bhean a ghníomh re gníomh tais
do-níodh ag díon a dhúthchais
Feadh Luighne na learg nuadhonn mór do fuilngeadh d'éadtualong Cormac ar cách suil do chinn, bláth na ndonnshlat a Duibhlinn
Dobhíodh thrá - fa tuar docra
gan fhleidh gan cheol codolta acht sriobh caol a ngabhloibh gleann, craobh do tharrngair an Táilgeann
Dobhíoth gur éirigh d'fhoghoil lámh aige as an aradhuin, 's lámh 'n-a armoibh uair oile ag faghluidh Chuain Challroidhe
Rí Luighne na gcuach gcorcra dobhíoth faoi feadh codulta folt donnghlúineach dan dual toil gormlúireach fhuar mar iomghaidh
A cheannaghart gach n-oidhche dob í an cheinnbheart chlochfhoirfe; ar a cholba dho chuireadh an t-omhna nar hionnsoighiodh
Dobhíoth idir bheannoibh sliabh ó Challroidhe go Coirrshliabh, súil re a dheirbhfhine dho dhíon, ceinnbhile dh'úir na n-airdríocch
Triath Luighne na dtoirbheart dtrom, mór fhuair Ó hEadhra dh'fhorlann fa chlár mín na magh sreaphghlas gur ghabh tír is tighearnas
Bruit chorcorrdha agus cuirn óir, fíon is ceol - ní cúis dobróin
ar faghoil, gérbh fhada dhó, aga i n-aghoidh a andró
Gnáth aigi a n-íoc a fhorloinn 'n-a chúirt fhionnbhláith iobhardhuinn, gruadh nár do fógradh le Fionn, gáir ógbhadh is fuaim fithchioll
Luach a easaonta dhó ag dol gnáth 'n-a thigh bráighde biodhbhadh, múr fonnbhán na bhfeadh gcubhra, is tromdhámh fhear n-ealadhna
Eighri Céin nar char cionta fuair sé ar son a oirbhearta aoibhnios fa mhian a mheanma san chaoimhlios fhial oireaghdha
Ní tugadh bhós - ní bréag sin a chuid d'aoibhneas fhóid Fhionntoin, críoch na sriobh ngoirmealtach nglan, acht d'fhior oirbheartach uasal
D'iath Banbha na mbord n-oirrdhearc mór fhuair do bhrígh bhuanoirbheart fa chrích ngloin na mbraoinlios mbláth a thoil d'aoibhneas is d'iomrádh
Tar churadhoibh fhuinn Earca tug iomad a oirbhearta, ré iomlán ó thoigh an Trír, iomrádh ar Choin in Chleitín
Ó Chonn Céadchathach tar ceart fuair leath Éiriond a hoirbheart le neart deorudh go fiadh bhFáil ar dtriall d'Eoghan ón Easbáinn
Murchadh mhac Briain - ní beart nár
fuair as a oirbheart iomrádh, na hórchroinn fa gloine gníomh, tar mórchloinn oili in airdríogh
Branán coimhghe chláir Lughaidh Cú Rí fa rí dh'Iarmhumhain, ceann an tsluaigh dob iomlán iocht, fuair iomrádh as a oirbheart
A Magh Tuireadh - taom oirrdhearc cian uadh do dhruim deaghoirbheart - báidh linn a gcur fa chomhthaibh do chinn Lugh ar Lochlonnchaibh
Dá nós súd - ní saobh in reacht fuair tusa inmhe a hoirbheart, a bhláth craobh Thighe an Teampla, a bhile saor soidheargtha
Dá bhfaghtha a bhfuarudar sin ní thiobhartha, a thuir Uisnicch, geall ar oirbheart d'aon oile, a ghoirmdhearc shaor hseabhcoidhe
Ní dóith d'aonduini hoighriocht; ní déntar ód dheaghoirbheart dóith chogoidh do chloinn Eadhra, a chroinn abaidh fhíneamhna
Tugsad cách - ní claon in reacht
geall ar uaisle 's ar oirbheart doit, a chéile cláir Eamhna; cóir na tréidhe tighearna
Táinig dhíot díon do shleachta; fuair tusa a hucht t'oirbhearta mar nar fhaláir, a bharr Breadh, anáir Ghall agos Gaoidheal
Sí fad mhaoroibh, a mheic Céin, críoch Luighne na magh mínréidh, a ghéag thoroidh ón Bhaoil bhuig, a cobhair dod thaoibh thánuig
Bíodh Peadar eadrom is sibh laithe in bhrátha, a rí in ríchigh; cneadh ad chígh gidh doilidh dhoid bhur n-oighidh as trínn tánoig
A mheic Gráinne, a ghruaidh mar shuibh, nach marann tú, a thuir Aolmhuigh, uch mun-uar is fáth urchra truagh sa chách an comhorrtha
Teisd inghine Maoil Mhuire béim dhí ní fhuair aonduini; sí do chléir ní dóidh dhearoidh dá méin as cóir creideamhoin
Lorg a sleachta lé leantoir; fuair teisd as a toirbheartoibh, bean do-chóidh tar crú Suibhne; clú cáigh ar a comairghe
Ní ceiltear maoine Máire, 's í fa thoil gach thromdháimhe; a daghshamhoil as sí soin, as baramhuil í d'Eimhir
Blagh 'n-a áit aice ag anmoin, téid sé uile dh'ollamhnoibh, cuid dá crodh rú ní rannfa; cor a clú 's dá comharrtha
Táinig san
AN FEARGHAL ÓG CÉADNA
CC
Sona sin, a chlanda Cuind; a-tá oirbhsi a gclár Criomhthoinn, fonn solus na ngéigfhiodh ngeal sonus nach éidir d'áireamh
Sona dhaoibh mar táid thalloin, a chlanda Cuinn chréachtlannoigh, sluagh ríoMhumhan ag roinn ribh, croinn dob fhíorumhal d'éigsibh
Nach cuid dá bhur sonus sin
táinig Tadhg mac Céin chugaibh a hIarmhumhain na séd sean, gég ó ghrianbhrodhoibh Gaoidheal
Ó bhur ngaol re Tadhg Teamhra, a shíol gCuinn chláir sheinEamhna, nír fhéd líne ridhe ruibh fa ríghe thighe Tuathuil
Tadhg mhac Céin an chúil sgathoigh Sadhbh inghean Chuinn Chéadchathuigh a sheanmháthair as sí sin, rí ó eangráthaibh Uisnigh
Táinig Tadhg do thaoibh a ghaoil ó thuathaibh Caisil chollchlaoin a-niar go Cormac Cláire dondshlat ó iadh fhionMháidhi
As sé Tadhg mhac Céin do chuir fa cheann saoirmheic Airt éachdoigh coróin ríogh fionnmhoighe Fáil; díor an ionnmhuine dh'admháil
Ar son Chormaic cian ó shoin tug seacht n-éachdchatha dh'Ultoibh Tadhg mhac Céin, tuir na Teamhra, slat réidh ó mhuigh mhínLeamhna
A shé meic dég - dearbh in dáil 's na trí Fearghois - feidhm[h] neamhnáir dáibh gá haird i narbh eagal le láimh Thaidhg gur thuiteadar
Leis do cuireadh - céim bloidhe cath Crionna ar chloinn Rudhroidhi ar sgáth rígheidhre beann mBreagh, ceann sírsheilbhe na sindsear
Do iar diombudh fhola hÍr, do-rinne Tadhg slios seingmhín, críoch gnéshlim na ngormshlat ngeal, Cormac ós Éirinn d'oirneadh
A námha riamh roimhe sin sona do mhac Airt Éinfhir Tadhg dá oirneadh ós iath Fáil triath nar toirneadh a tteagmháil
Dá chéile ón lósoin a-lle fine Chuinn 's an chlann Chéinse fa chrích móir bhformadaigh bhFáil dóigh gor chonnmhadair combáigh
Síol gCéin dá chomhartha sin do an cuid díbh go deimhin ón Mháigh goirmghil duind dathaigh fa oighribh Cuinn Chéadchathaigh
A rogha féin d'éis fhuirigh do mhínLeith Chuinn chraobhdhuilligh do thuill síol catharrdha Céin; díon dá n-atharrdha iaidséin
Dlighidh síol gCuinn chosnas troid - go deimhin as dó a-támoid ealbha na laochlann leaphar, saorchlann Eadhra dh'uaisleaghadh
Mó as daor do tuilleadh le Tadhg ó shíol Airt na n-each mbeannard, damhna ríogh mhoighe Mumhan, a shíol uile dh'ardughadh
Síol gCuinn na gcraoisioch bhfoirfi ua Taidhg Cormac créachdghoirthi, mun sédachadh um Bóinn mBreadh a mhédachadh dóibh dlighthear
As beithi dhóibh - dia do bhágh
dá eagla nó dá fhíorghrádh ar tí uaislighthe fhir Bhreadh na guaisbheithre ó thigh Thailltean
Muna chonnmhoid clann Fhéilim báidh Taidhg dá bhais bhláithmhéirsheing a gcrích ghéiggil chuirmthigh Chuinn tuillfidh ar éigin urruim
Le sníomh colg, le corcradh ga, maith as aithnidh d'Ó Eadhra, tamhun cubhra ón ghormMáigh ghil umhla dh'fhodhbháil ar éigin
Tuilleadh umhlucht amhluidh sin; meinig do chuir lúib luaimhnigh buachoil leargmhoighe bruaigh Bhreagh tre dheargdhoire chruaidh caoilshleadh
Frais d'armoibh fa áit a shean iomdha caithghleo nar caitheadh ó Mhuaidh go sédphort Sionna re héchdchorp í Oiliolla
Sochar gan dochor ní dú; meinig do dhoirt a dhonnchrú, críoch bláth na dtiormdhoiri tte ar sgáth liondmhoighe Luighne
'N-a lúirigh do loigheadh sin, meinig do chleacht ól eighridh agas cruaidhshneachta dá chorp agos fuairleabtha gan adhart
Do-rinne Ó hEadhra air éigin críoch Luighne in chláir chaoimhghéiggil díon a shíothmhuighe mar sin, fíocruinne na ngníomh ngaisgidh
Nír fhéach d'imshníomh ná d'ól sreabh, nír fhéch anbhuain ná dh'éigean, cian dobhíoth a mbothaibh slat, a chríoch gur chothaigh Cormac
Do shíol gCuinn dá gcreidiogh soin nach ffuigheadh uatha a hurdoil dobhíoth ar cuimhne ag Cormac, críoch Luighne na leabharshlat
Olc do-rinde cineadh Cuinn buain re himlibh a fhearuinn; dá dhonnghlaic nar dháigh chogoidh; báidh Chormaic nír chonnmhaduir
Do cheangoil Cormac ó Cuind - dá aicme ní hiul leathtruim báidh do bráth re caoimhchloinn Chéin, na saorchroinn ó ráth ríNéill
Ón deighrigh dá dhearbhudh sin fuair Tadhg mhac Céin cuid chrandchoir don chrích mhínghil um Bóinn mBreadh; dá sgríbhnibh as cóir creideamh
Siobhul a eich re headh laoi tug Cormac d'Éirinn fhéarnaoi don ré thuraidh Tadhg mhac Céin, ardshlat ón Mhumhoin mhínréigh
A chongnumh féin feadh a ré tug Tadhg - ní hiul gan fhínné tar chách do Chormac dhá chionn, donnghlac ar nar ghnáth géibhionn
A ndiaigh a bháis - ní bréag sin fa chur re síol Airt Éinfhir tug fógra choidhche dá chloinn fa Fhódla gcoirmthe gCriomhthoinn
Feirde síol gCuinn a chobhair, gríobh an aignidh éachtghonoigh; do rígh Luighne an tráigh thaisghil as cóir cuimhne an chadaighsin
Do shíol gCuinn ní ceilte a bháidh congnamh Í Eadhra d'fhagháil; as feirde Éire uile, céile leirge Liathmhuine
As fiu a eineach 's a oirbheart as iomad a uasailbheart nach cóir gaolbháidh dh'éra air, an rélla ón chaolMháidh chréchdoigh
Feirde an fine gá bhfoil báidh re a ghruaidh ndrithleannoigh ndonnbháin, bláth glainchleath muighe Meadhbha ruire caithmheach claoinTeamhra
Beithir chréchduch chleas ngoile, éigne eiteadh n-órrdhoidhe ó shruth úr míonchaol Máidhe, ríochraobh dh'úr na hEasbáinne
Géag do choillidh chnuic Áine, damh dh'ealbhaidh fhóid fhionnGháille, bláth na bhfeadh ó leirg Luimnigh nar ghabh fheirg fa athchoinghidh
Cormac sgáthán gach sgoile, slat abhla chnuais chubhroidhe d'fhiodhbhaidh Fhéile is eang Luighne, don fhéile as ceann comuirghe
Gnáth leis ag díol dámh ndoiligh, le hiomad a fhíoroinigh, éd ar Caiteilín do chor, gég dhaighceiníl na ndeorudh
Achd re heineach Í Eadhra Caiteilín cruth soidhealbha, géis ón Bhúill chuirmthe chleithghil, tnúidh uirrthe ní hairighthir
Deirdre na tíre thalluin, Eimhear fhréimhe Raghallaigh, inghion Toirrdhiolbhaigh, glac geal slat do ghoirmfhiodhbhoidh Ghaoidheal
Mór Mhumhan a fréimhe féin, fagháil a deargtha ó daoirchléir dá gruaidh ní gar a-nosa; an bladh fhuair ní hurosa
Mág Aonghusa nar ér mhe, truadh don bhás a bhuain dínne, gég do-chuaidh tar chrú Rosa; an clú fhuair ní hurusa
Fá bhás Cuinn dreach nar donnadh mór ríoghan as ríoghollamh mór n-oireacht do bhuail bhosa; toigheacht uaidh ní hurusa
Saoradh m'anma d'éis mo bháis go dtí do Pheadur príomhfháidh 's do Mhuire is don chíoch corcra; ríomh mh'uilcse ní hurusa
Sona sin
AN FEARGHAL C
NA CCT
As fiacha ar neach an ní gheallas; gealladh daingean - dia do bhuaidh
lámh as treisi ar fhud gach fheadhma, tug meisi d'Ó Eadhra uaim
Do gheallus laoidh 'n-a laoidh cumuinn, craobh do lubhghort leasa Floinn, dom laodh dil, do Chormac Cabha, glanshlat do dhligh ragha is roinn
Cuige do chomhall mo gheallta, géag thoroidh as truime bláth, fear nar iarr acht a n-ágh urruim, triall lem dhán comuinn tar chách
A theachtoire théid go Cormac, dá chneas lúthmhar lingeas tóir, fear do thabhoigh go hég m'annsa, tabhair an tréd rannsa róinn
Iomdha romham san raon díreach le druing dheaghrann dan dual toil ón trian teas go Cormac Cláire, donnshlat ó Eas Mháighe a-moigh
Beir ón Mhumhain na múr ndaithgheal an drong rann do-rinne mé go bile Gréag tar gach Gaoidhiol; séad fine na n-aoigheadh é
Maith a chumann, caomh a aigneadh, aoibhinn doidse dol 'n-a cheand, fear nar aomh béim ar a bhiodhbhaidh, craobh réidh don fhiodhbhaidh as fhearr
Ní tuirsioch doit dol go Cormac; cuirfidh mo chéili, creid uaim, - laoidh nó duan ní háil a n-aisgidh ad láimh luach bhur n-aisdir uaidh
Síos go seolchrann sleachta hEadhra ní haithreach dhoit dul ar séad; laoidh riamh ná aonrann a n-aisgidh nír iarr saorbharr gaisgidh Ghréag
Dom chéile ar gcluinsin na rannsa reac uaim ris, is ní rádh clé, mo bheith a ngioll ag géig Thaoidhean, 's nar thréig sinn ar aoinfhear é
Cóir do ghrádhoigheas géag Mháighe; minic fhuaras san trian tuaidh a ghrádh, a uille ar cúl comhóil, a rún uile, a onóir, uaidh
Gan fháth ní thugus toil doiséin; a ndiaigh na tarbha téid an grádh; fuaras uaidhe a each 's a eirreadh, an chleath nuaidhe neimhmion nár
A-tá sind ar son ar gceannoigh ag Cormac ó chroidhe thé budh buan go héag an toil tuilltir; ó shin as dá mhuindtir mhé
Beith ag Cormac na gcolg ngreanta, gruaidh loinneardha dar las gríos, do neach dom thréad ní toil mheallta, géag ó Thoigh an Teampla thíos
Cormac Ó hEadhra ucht solus, seabhac éachtach na n-each mbras, nír thuill diomdha um dháil a mhaoineadh iomdha idh na n-aoidheadh as
Do lean Máire mhéin na gcraobhsoin, na craobha ór chin ciabh na lúb; meinig ag cách a clú ar cuimhne, as gnáth le crú Suibhne sútt
Na croinn fhíneamhna ór fhás Máire, 'n-a maoinibh ní mór a gcás, do mhéadoigh sí a ccéim re chéile, sí do réir a fréimhe ag fás
Doirseoir Dé ná diultadh mheisi; míorbhul bhuan ar nach bíodh glas síodh biodhbhadh san Róimh do-ríne; ní hiongnadh dóidh fhíre as
Adhbhar bróin a bheith fan gcomhraidh, Conn Aolmhuighe na n-each mbras; ní ghabhadh sin séad ó aoinfhear, géag do chin ó Ghaoidhiol Glas
As fiacha ar neach
AN FEARGHUL CÉADNA CC
Grádh mo chroidheisi Cormuc, rí Luighne na leapharghlac, slat chraobhnár d'óigfhiodh na n-Art, mh'aonghrádh dho chóigeadh Connacht
Tugas grádh chon dá cuaini dá ghruaidh ghairthi ghríosnuaidhi, ré lán fa bhfeacthar an fiodh, nó grádh ealtan dá hinbhear
Tugas grádh eoin dá énoibh dá bhais tseada tseingmhéraigh do mhuin toile a-tám dá thaobh nó grádh oighi dá hóglaodh
Nír charus é gan fhachoin Ó hEadhra in fhuilt fhionnsgothoigh; tearc a aithghein do chloind Chéin, dá aithribh nír thoill toibhéim
Ní thiocfa ní tháinig riamh, a gcrích Chuinn na gcoll mbairrfhiar, gég tharuidh nar mhuidh mionna, a samhoil d'fhuil Oiliolla
Ar uiread righe ris féin ní chuala a aithghein ainnséin, fonn trághfhoirfe na tTrí bhFear, rí sároighthe na sinnsear
Ó hEadhra Buidhe, bas dil, fáth mo ghráidh dá ghruaidh chrithrigh - bíd do hsíor ag cleith Chabha fíon is eich is ealagha
Ar sdéduibh uaisle, ar eallach, gnáth leis dán do dheighceannach, 's fíon do dhaoircheannach mar dhigh, gríobh ó chaoimhtheallach Caisil
Cormac mhac Céin, cúl failgheach, triath éachtach na n-oghoinbhreath dreach craobhghoirthe ar nar chinn lámh, sinn taobhshnoighthe dá thromghrádh
Ar feadh Luighne na learg ndonn, toibhéim uirre ní fhaghann, earla fiar na gcleath gceiníl, neach nach cian ó Chaiteilín
Nír thuill ó ollamhnoibh fheirg; nocha raibhe ó aois óigleinb a n-aghoidh duine le dán, do thabhaigh uile a n-énghrádh
Ceand einigh innsi Logha Mág Aonghusa mh'fhíorchara, líonta a-nú dá thoil a-tám a-tú ar n-am ghoin dá ghéarghrádh
Grádh mo chroidheisi
FEARGHAL MHAC AN BHAIRD DO-ROIGHNE AN DÁNSO AR CCLOS Í EADHRA
CORMAC MHAC CÉIN DO BHEITH TINN
Fáth cumhadh ag crích Luighne an ghuais fuair, fáth rodhoilghe; dobhí ag tuar dérchumhadh dhí, néllphudhar mo-nuar uaisdi
Ógbhadh Luighne lán do ghoimh tre ghuais bháis bhiodhbhadh Forbhuir, lán an deorchuire ó Dhún Cuirc; as túr eolchuire d'aghaint
Guais bháis do bheith ar Chormac mhac Céin barr na mbogroshlat tuar mímheanma druim ar dhruim do cloinn ríEadhra ó Fhréamhuinn
Bheith lán do ghuasacht ma a ghoimh fiu an chomaoin do chur orthoibh, clanna úirEadhra ó iath Bhreadh fan fiar clúimhearla coillteadh
Tre lár sluaigh ar son na nGréag meinic do cuireadh croimshdéad uile tar a sursainn siar le hursoinn muidhe Maicniadh
Ag díon a oighreachda ar oil meinic do dhearg a ndebhthoibh lann chruaidh as goirméidiodh glas; fuair doirbhéigion fan dúthchas
Tadhg Buidhe le mbiathtaoi broin an tan do thuit a bhráthair, planda saor dóidleabhar dil dob óigleanabh craobh Chaisil
Iar tTadhg mBuidhe barr Clochair do shuidh síol cCuinn Chéadchathaigh a ccleathLuidhne na ccuach tte na creachbhuidhne ó bhruach Búille
D'éis Taidhg Bhuidhe do bhuain de is sé trá a ttús a aoise, an bheochnú ar n-a crádh d'íbh Cuinn tár a fheolchrú nír fhuluing
Tug annsin ar sén uaire d'fhóiridhin a anbhuaine ruaga leabhra do chrú Chuinn Ó hEadhra an chnú ós chrobhuing
D'eagla Í Eadhra na n-arm nocht an uairsi a n-íochdar Connacht ní bhíodh creach achd creach fa choill, 's ní bhíodh each acht 'n-a hughoim
Ní bhíodh colg acht ar colbha, ní bhíodh fós fiu an énomhna tiar tre chliathghaoith cláir na bhFionn gan láimh triathlaoich 'n-a thimchioll
Ní bhíodh mér achd mér ar sleidh, ní bhíodh ard gan fhear bhfeithimh thiar do sgáth a ghníomh ngoile 's ní bhíodh áth gan fhoroire
Ní bhíodh lúireach achd lán d'fhuil, ní bhiodh bearn acht bearn ghábhaidh, is ní bhíodh teach acht teach nocht, creach ní bhíodh acht dá bhárdocht
Treall dó mar so ag biathadh badhbh, agus ag corcradh catharm, 's ag síorchogadh fa sógh fhliuch, 's ag ól fhíorthobar n-uaignioch
Do bhean Cormac - céim sochair as láimh shíl Chuinn Chédchathaigh - cóir a chor a ccuimhne dhi Luighne ar an ccor ad-chluinti
Críoch Luighne na linntiodh ngeal nó gur chosain ar éigean fleasg Lí nír chagoil a chorp; dí do adoimh a annsocht
Dámadh baoghlach dá bharr nocht nírbh iongnadh d'éis a ndubhort bheith do shíor tuirsioch dá thréd; dobhíodh coisfhliuch dá ccoimhéd
Dlighidh Luighne na learg bhfionn tre a ndearna dhí do dhíchioll guidhe le Cormac Cearmna, donnshlat muighe mínLeamhna
Dlighimsi féin tar gach fear guidhe le Cormac cneisgheal, searc druadhollamh na nduan mbinn, tre bhfuaramar uadh d'uirrim
Dlighim guidhe le géig Rois dá dhuais dána tre dhíoghrois 's rún is fíon damhsa do dháil is díor an annsa d'admháil
Síol Eadhra nar éar duine 's iad riamh ó ré an chéadduine - ní dóigh achd as deimhin linn 'n-a róimh einigh a nÉirinn
Cormac mhac Céin cleath Eachtgha ag ionghaire a oighreachta, re a dheabhaidh do ba díor sgáth, dobhíodh 'n-a dheaghaidh deargáth
Cnuas a láimhe a láthair gliadh, Mág Aonghusa na n-óirsgiath, nír shaor ceann Bladhma ar an mbás; do dhearg a arm ar éachtáth
Mac Í Ruairc nar char conách, Conn a n-uaidh 'n-a aonarán ní beag do chrádh tinn mar tá lámh nachar fhill ó éachtáth
Nír char eachradha ná ór, Peadar do fhuilngeadh annró, ná cuach ailtgheal go bhfuair bás, ní fhuair flaitheas le fuarfháth
Fáth
MAOL MUIRE Ó HUIGINN
CC
d'OILILL MHAC CORMUIC ÓIG
Malairt chrotha ar chrích Luighne; do-chuaidh uaithe ar éaccuimhne a hanchruth ó 'né go 'niodh; do sgé a n-amhlach a hinnriomh
Do theilg dhí a deilbh mbrónaidh, do dhiult dá dúil n-ochónaidh, do reac uaidh a dreich ndubhaidh, do theith gruaim ón ghealtulaigh
Deallradh corcra chnoc nuaidhe, briocht seirce síoth bhféaruaine, meas órdhuighe re a ccrom coill, is coll chnóbhuidhe i ccrobhuing
Duille glasa ag gormadh fiodh, caora donna a ndath doiriodh, tír fholtsholuis na n-eas nocht, boltonuis leas is lubhghort
T'aire riot, a ráith Ghráinne, cuir fad ochtaibh úráille ba ccaoir ndeirg ndoinnfhéoir ndathaidh fan leirg moingréoidh minsgathaidh
Coimhéid coimheid, a mhadh Marr, nimh fhormuid d'inghreim t'fhearainn; ná faiceadh fear iomthnúidh ibh, a bhean an fhionnchúil fhailghigh
Déana an ccéadna, a chríoch Ceara; cuir fad chéibh coillgheala, a bhean na mbláth n-iongnadh n-úr, sgáth dod ionnramh ar iomthnúdh
A-tá timcholl do thaobh nglan briocht gach sgéimhe dod sgiamhadh, do bhrotha loinneardha lil, sgotha doinndealbhdha druimnibh
Barr comhchorcra ciomhas learg, gile choille craobh ndoinndearg, srotha meadha is foighreadh fair doinnbhleadh na meala muchaidh
Do breithfidhe, a bhean sgiamhach, ar nochtadh t'fholt n-óirsgiamhach, go mbí, a dhealbhdha ghéigil ghrinn, meanma éigin fat inntinn
Ciodh nach náireach dod chéibh ccais sgeith antola agus álghais tar an ccuid oile dh'iadh mBreadh, mian do thoile nó an dtuigthear
Tuigim, tuigim, a ndearnais, a chríoch an fhuinn oirearghlais, tar magh Meadhbha an bhrogha binn, meanma do thola tuigim
Do-chuala thusa, a ghnúis gheal, Oilill Ó hEadhra d'fhilleadh is do dhreach gheal dh'innioll ort, a bhean na n-innioll n-éattrocht
As dó tuguis trillsi sreath ar t cholbhudh do chiabh ffáinneach, a ráth na n-aoillearg n-amhra, fan bhláth ccaoindearg ccorcardha
Dámadh sochar a rádh ruibh as náireach dod chéibh ccochluidh bheith ag síorfhosgladh chíogh ccorr do ghríobh fhíorrosglan eachtronn
An cleas céadna cian ó shin, do nocht tusa, a threabh Thailtigh; do riuga slóigh Shléibhe Muire an glóir fa n-éir h'ionmhuine
Dobhádhais dá bhliaghain déag an uairsi ag flaith na bhfinnghéag, 's do bheith nías sia toil ar toil gidh toil le Dia bhur ndeadhail
Nó an measfá, a shuirgheach shaor, go roichfeá muirnn don mhacaomh as na hiomráitibh fhuair sibh fa sduaigh n-iomráitigh n-Imligh
Fuarais uime an Fionn físeach; náire, a mheirdreach mhailíseach, gidh daithbhéasa as dú dod chruth, an t-aithghléasa 'nú as nárach
Bíodh nach náireach red dhreich nduinn bheith baoth fad chéile cumuinn, do sduaigh chúilte na ccladh ttais nocha múinte an tol thugais
An tráth do thaisbéain tusa don Oilill Ó Eadhrasa, a ainnir nar aomh acht leis, sgainnir dá thaobh do thuillis
Gur nocht tusa roimhe a-rís le meirdreachas le mailís adhbhar gotha dod ghruaigh ghloin, a stuidh an chrotha chonchoir
Ar céill, ar cruth, ar iongnamh, ar airghibh th'iath n-inniolghlan, do-bhér Philis d'ainm oraibh, a phailm mhilis mhiodhamhail
Ag so an éainbhean dob fhearr toil dá fear féin ar feadh domhuin, 's as tú a-bháin, a bhean Cheara, fat fhear lenb áil t'ailgheana
Ar Philis aithréasad sgéal: tug Demophon, prionnsa Aitéan, tonna tol dá taobhréidh ttais d'aoinmhéin ria ndul 'n-a díoghrais
Searc a croidhe mur an ccéadna tug sí don donn dreichdhéadla; grádh a meanma - mór an cion, clódh a dealbha iar a dhéiniomh
Seal mur sin dósan is di 's iad i cconchlonn a chéile go rug umhlucht ó a iath féin ar thriath ughnocht na n-Aithéin
Do ghléas rí na rosg mbarrghlan cabhlach luchtmhar longadhbhal ler thriall an sliomfholtach séimh go fiadh iongontach Aitéin
Nach beith sé acht mís a-muigh do gheall don ainnir ionmhuin; mo-nuar nír choimhlíon ar chan, as truagh doighníomh re dhéanamh
Dobhíodh a súil leis gach lá an t-am tairsi gur théarná; ní bhíodh ar aire a gruadh nglan acht faire chuan is caladh
Tuitidh sisi i seirg ndubhaidh, i tteinniss 's a ttromchubhaidh sduaigh na ndonnlámh ttirmgheal ttais, lomnán d'imneadh is d'achais
Do-chuaidh ass re crádh croidhe, do ghabh d'uch is d'eolchuire; dobhí an mheirbh i mian ceasa 's a pian ag deilbh dhoilgheasa
Táinic d'fheartoibh Dé na ndúl a corpán criadh do chlaochlúdh, crann lomáin go ndearnadh de don leannglan bhfolláin bhfinnse
Tig Demophon - olc an t-am dá éisse le sluagh n-éttrom tar mhuir ri géigneadhaigh ngil go tuir ttréidshleamhain tTraisigh
Iar ttocht dó ós chionn an chrainn, do ling crobhuing chaoin bhalsaim, as cíoghuibh a cceas a-mach, tre ríoghain na ccleas ccruthach
Tig as na craobhoibh céadna duille gorm - gníomh uaithbhéalda
lingidh doinnghreas caol ccorcra tre ghoirmeas craobh ccorcordha
Do dhoirt sé déara millse do bhláth craobh a croicinnse, 's do chéibh na ccladh mbraointe mbán d'fhaoilte da cur ria a compán
'S é ua n-Oilill an fearsa; 's í críoch Ceara an ainnearsa, ler sgeth doirneimh ccaoimh ccorcra do chraoibh móirShléibh Mhucholta
Do phós tusa ar ttosach ruibh na trí Luighne, a fhlaith Conghair, mun ttolaigh saoir ttaoibhfhinn ttais; dob aoibhinn daoibh 'n-a díoghrais
Táinic treimhse 'n-a dheaghaidh umhlocht ort ón ccinneamhain, ón ríoghdhacht saoir ngéigil nglain gurbh éigin daoibh bhur ndeaghail
Dod easbhaidh gur éag sisi - créd sin fearacht Filisse le maothbhrón a magh ndoireach do ghabh claochlódh comhoidheach
Iar bhfilleadh duit 'n-a dhiaigh so, a Dhemophon cláir Cheara, do cheil sí a héccruth ort, ní bhí ag éagnach ar th'amharc
A ndíl na tola tug dhaoibh fuirighsi feasda, a mhacaoibh, mar luach 'n-a daighmhéin disi an tuath lainréidh Luighnisi
Fuiridh aici, oir dhisi, má tá an t-anam intisi; beir meas ar a méin mbádhaigh, téigh sé cneas do chompánaigh
Leag do chíos, cuir do chánaigh, bóruimhe n-uill n-éadálaigh mun ttír mbratghlain ngléishlim ngloin; glantar géibhinn red ghiallaibh
Don chuid eile d'iath Banbha dealuigh uile th'athardha, a fhlaith fial ó iathmhoigh Bhreagh, ná fiafruigh triall 'n-a thimcheall
I ccrích Éirionn an fheoir bhuig ná lean acht lorg an charbaid do thír athardha budh-éin, a chathardha shídh shoiléir
Ná hiarr roinn ar fhréimh Éimhir, Dál cCais, síol cCuirc ccaithréimigh sluagh na síodh ccorrbhroghach ccuir, ná ar síol ccomhraghach Carrthaigh
Ná leig dhíot ar Chaisiol Chuirc trácht Muaighe an inbhir orrdhuirc, ná Eas Dara an ghoirmfhéoir ghlais ar ana dhoinnréoidh Durlais
Ná leig dhíot ar Dhún na Sgiath, ar chuid ranna ó fhréimh bhfinnChliach, fad do bhuinn d'fhearann Acla, ná seanfhonn fuinn Fiogharta
Ná tréig coidhche, crosaim ort, do chuid féin i ccrích Connacht, a bhreac Eithne go moing mheir, ná roinn do leithe i Laighneibh
Bíodh go ndleaghair dod dreich ndil roinn d'fhagháil ó fhuil n-Éimhir, ag so an roinn as dísle dhuit don tírse Chuinn is Cormuic
Le deich ccéad bliadhain go beacht a-tá sí agaibh d'oighreacht, luach t'fhola ó chath Crionna, a fhlath fhola an Oiliolla
A chosc 's a choimhdheargadh gleoidh, a chúis iomluit an ai-eoir, a tháth síodh, a chonmháil cheall, dá spíon orghráin na n-airdreann
A dhíon cléire, a chuing crábhaidh, a cheann an uird iollánaigh, a mheabhoir gá mbí a bun, a leabhoir na ttrí tteangan
A fhuaradh ar theas ttreasa, a theas ar fhuacht bhfuairthreasa, a dhál dá ndéntar turadh, a lámh éachtmhar easumhal
Malairt
Fad ghrádhsa don dúin deighshíl ná bíodh éad ar Eibhilín, a ua na ríogh ngéagghlan gan gheis ná bíodh éadmhar let Fhileis
Ó thug mé malairt uirthe, sdíomh na ccamóg ccochluichthe, ó as í mo sheisi a n-iath Airt ní bhiath meisi dá malairt
Malairt
PÁTTRUIG ÓG MAC AN BHAIRD
CC
DO RUAIDHRÍ Ó EADHRA MHAC CORMUIC ÓIG MHEIC CORMUIC MHEIC CÉIN
Clú gach fheadhma ar fhuil Chéin, a-tá ortha i n-iath n-imchéin, cinn tsluaigh ó eachtra nar fhan, 's cruaigh gach gleacra dá ngoradh
Ag imbeirt beartán mbaoghuil gnáth iad idir iolfhaobhraibh tar roineart lámh is laoch lonn gan a ccládh re fraoch forlann
Ríoghradh nar aomh a n-obadh, fuair foighreadh a ccruadhchogadh, na sailghe ar nar sraoineadh le a ndaingne re a ndíosgaoileadh
Aontroigh nír cuireadh ar gcúl don ógbhaidh dob fhearr furtún 's nír thearc a mbuaigh gan bhuige le neart sluaigh ná sochruide
A mbuaigh ní rugadh a-riamh ógbhadh réidh na ruag n-imchian le sluagh mórdhálach ar muigh fa chuan comhdhálach Cobhthuigh
Ac gleic ar ghalaibh aoinfhir a ccosg ar n-a ccomhmaoidhimh, a maoidhiomh as meabhair liom, le haoinfhear d'fhearaibh Éirionn
A-tá orthaibh ceann 'n-a cceann séala ar a cclú go coitcheann, na sluaigh ler snadhmadh an t-ágh, a mbuaidh adhbhal ar iomrádh
Clú einigh agus eangnaimh ortha agus clú i ccaithbhearnaibh na slata fa cruaidh i ccath an bhuaidh aca gan fholach
Na laithe fa lugha a neart 's a saoilfidhe iadsan d'imtheacht don droing ógnáir gidh sia sin Dia dá ttógbháil do thairngir
Do fhaguibh éigsi innsi Fáil a tteisd a maitheas re a mórdháil, an fhian armghlan ó Bhóinn Bhreadh, glóir as adhbhal re n-áireamh
Aicme Eadhra na n-arm nglas, ó sloinntear an séimh solus, leomhain taisdil Bhanbha Breagh gabhla gaisgidh na nGaoidheal
Do mhac Cormuic nach claon cuing 's dó do labhras a labhruim, tug briocht seirce 'n-a ghnúis ghloin cúis nach ceilte do chliaroibh
Giodh fáth tnúith togha dealbha, tug Dia dá dhreich loineardha deilbh aobhdha gheanamhail ghrinn mhaordha ffearamhail inghill
Ruaidhrí laoch an aignidh fhéil i n-aonchúis nar thuill toibhéim, féinnidh armghlan gaoth glantais, laoch nach adhbhar iongantais
Óg ghuthaibh sgagtha na sgol fuair sé eolas na n-ughdor; do mheabhruigh go snasta sin as leabhruibh gasda an ghaisgidh
Dobhí seal ag Ionghus Óg i síth mhaisigh na míonró[o]d; cuingidh bean nach cleasach cuing seal go feasach ag foghluim
Fuair eolas séimhidhe seal ó Bhoghmhuin buime am ghaisgeadh, mhílidh díon ar dhiombuaidh 's ar dhacraibh 's a síoth fhionfhuar Abhartoigh
A Sídh Aodha ós Éirne brais i cceardcha cliste an chumais fuair liamhadh is gaibhneacht glan glainshliocht gan fhiaradh orthaibh
A tréighe lúith is lámhaigh 's a ilcheasa Iollánuigh lann chruaidh fíorchabhair ar bhfuinn a síothbhroghaibh fuair foghluim
Nós a chinidh leis leantair le deighgníomh 's le deighbheartoibh; mór ffear 'n-a cceann le comhaidh, nírbh fhearr seal a síothbhroghaibh
Dá ttuguinn geall na nGaoidheal dá uaisle ó iul seanlaoidheadh, gnúis nár nar donnadh le droing, re rádh ollamh do fhéadfuinn
Iomdha rí roimhe san raon uadh go hÉimhear neamhchlaon, croinn chumhra na cceann tais, dob fhearr umhla don eaglais
Leantar leis lorg a athar ar ghaisdeadhaibh gleothachar, an séimh gan doghra a ndocraibh, 's a mhéin thromgha thábhochtuigh
Téid le n-a béasaibh bunaidh, aicme Chéin chomhramhaigh, croinn réidhe na cnuas nar chas ar fhéile ar chruas ar cheannas
Ua hÍ Fhlaithbheartaigh gan cheist, deaghua í Chéin re caoimhtheist, tarbh tána ar nar ceileadh cion, do-gheibheadh cána coguidh
Bradán Sligigh na sruth ffann, maighre Easa dá Éagann, eo Muaidhe an tiomratha te, Guaire fionnLocha Finne
Fear cosnumha clú gach uair, an t-Iollánach re hiolbhuaigh fios flatha, féile gan on, tréighe an ratha dá rochtain
Mac Máire nach cleasach cuing dá dháimh as díon ar dhoghruing le neart gan tár gan time le ceart 's le fál fírinne
Óg a aois, arsaidh a fhos, cliste i cclaidheadh a chomas, díochur forlann an soirbh sáimh, doirbh a chomhlann i ccomhdháil
Sás na cléire do chealgadh le áinios gan imdheargadh, féinnidh séimh as bheobhras bladh le céill is le heolas ughdar
A-tá orrtha ó am go ham clú cinidh is clú comhlann, gan shéana ar a neart a-nú séala ceart ar a chéadchlú
Clú
Tomás Ó hUiginn
cc
d'Oilill mhac Cormuic Óig mheic Cormuic mheic Céin
Damh féin do choigleas Oilill, gá bhfios nach oirchill mhaoine
ní theagbhann cnuic ná sléibhte dá chéile is teagmhuid daoine
Giodh táid an t-ord dá bhfuilim, mar do-chluinim, dá chaitheamh, cia a-deir nach meisi as bhuaine
geal gach nuaidhe nach bhfaicthear
Ní léire luas ná moille, fáth mo thoile gan choimhling; níor chuireas cúl re a chleachtadh ar son gur sheachnas Oilill
Dá mbeind re críonnacht éda damh féin ag déanamh ciste uaisle éirghe ná leagadh fo dheireadh sheasfas mise
An seanfhocal ní fédthar do bheith brégach an tansa; do-chí súil ní nach sillionn más fíor grinnioll ní[a] hannsa
Mac Cormuic aigneadh aireach - fear le taithmheach an fíorrath a beith agam ná ceileadh; as gnáth deireadh ag díoghruis
Ag saoithibh dealbhtha ar n-oige gé tá 'n-a choigle an tráthsa a leigean dóibh as ionmhall acht go ndiongnann sealbh sásadh
Más oircheas an cion táirthear ar dhán nó ar áineas bhfáthrúin dúinn ní féidir gan dortadh éigin nochtadh don nádúir
Oirill Ó hEaghra ar shaoidheacht breo re sgaoileadh na bhfoichleas ar gus ar aipcheacht seanta; dual gach ealta mar oiltear
A cceann gach oirbheirt iomláin tús m'iomráidh do-bhér dósan mar aon is sgaith ar cceirde; feirrde gach maith a móradh
Ar fhéile, ar iocht, ar eangnamh, ar rath dearbhtha gan bhaoghal, tuigidh Oirill an uairse gur buaine bladh ná saoghal
Ní beag nod do na heolchaibh; más deoraidh mé coimhling; giodh eadh mh'annsa ní haisling as damh féin chaiglim Oilill
Damh féin
Don teccoscc Chríosduidhe and so, iar na thinntódh do Fhlaithrí Ó Mhaoilchonoire a Spáinis a nGaoidhilcc in anno Domini 1593, agus ar dhéirc agus ar les anma do na hÉirendchaibh agus dó féin do thionnscain sé in obair si, agus atá sé dá iarraidh ar lucht lécchtha in teccuisg so guidhe leis ar son Dé, agus an bhliadhain si d'aois in Tigherna do chuir sé go hÉirinn é, 1598
Atá dh'ualach ar gach Críosdaidhe dúthracht agus dévosión do bheith aigi ó chraidhe agus ó inntinn don chroich chésta in ar césadh ar Slánuightheóir dár bfhuasccladh ór bpecthaibh agus ór n-escairdibh
Dá bhríogh sin as cóir dúin gnáthughadh ar ar ccoisreaccadh, ar n-ordóc agus ar mér methón nó ar gcoirrmhér ina ccrois a comhartha na croisi sin, an chédchros do bhuain leó ar ar n-édan dár saoradh ó dhroichsmuaintighthibh, an dara cros ar ar mbél dár saoradh ó dhrochurlabhra, an treas cros ar ar n-ucht dár saoradh ó dhrochoibrighthibh, ag rádh na mbriathur so dhúin: "I n-ainm an Athur agus a Mhic agus in Spirit Naoimh" maille ré comhartha na croiche césta
Go saora Día sinn ór n-escairdibh i n-ainm in Athar agus in Mhic agus in Spirit Naoimh
DO CHOMHRÁDH IN MHAIGHISTIR AGUS IN DEISCIOBAIL ANN SO
Créd é h'ainm, a leinbh
Domhnall nó Brían
In Críostaidhe thú
Is eadh, a mhaighistir, maille ré grásaibh Dé
Cía dá ngoirend tú Críostaidhe
Duine agá bhfuil creidimh Críost agus do aduimh 'na bhaisdedh é
Cia hé Críost
Día agus duine fíre
Cionnus atá sé 'na Dhía
Ar in adhbhur gurab mac nádúrtha Dé Bhí é
Ciondus atá sé 'na dhuine
Ar in adhbhur gurab mac do Mhuire Óigh é
Créd fá tucadh Críost air
Ar son a ongtha agus imláine na ngrás atá aige ós cionn na n-uile
An é Críost in Slánuightheóir fírindech
As é dho gelladh ón recht agus ó na fáidhibh
Créd iad a oifice prinnsipálta
Bheith 'na Shlánuightheóir agus 'na mhaighistir
Créd in tecasg do mhúin sé
In Tecasg Críostaidhe
Gá mhéd rann atá sa Tecasg Críostaidhe
Ceithri ranna prionncipálta
Cía híat
Airtegail in chreidimh, urnaighthe, na haithenta, agus na sacraminnte
Créd é armus agus comhartha in Chríostaidhe
In chroch chésta
Créd é in t-adhbhor
Ar in adhbhur gurab í a ffighuir dár Críost ar na chrochadh tríd ar fhuascail sé sinne
Cionnus ghnáthuighes tú í
Dom choisreccadh féin
Ciondus
Ag rádh na mbriathar so: Per signum sanctae crúcis et cetera, maille ré comhartha na croiche césta mur a dubhramur remhoinn
Créd in uair go háirighthe is maith dúin ar coisreccadh
A comhnaidhe ag tionnsgnadh oibre dhúin nó an uair bhiam a n-éicen
D'FHIACHAIBH IN CHRÍOSTAIDHE ANN SO
Créd é an ní atá d'fhiachaibh ar an duine ó thús
In chríoch dhéighenach chum ar cruthaighedh é d'iarraidh
Créd í an chríoch dhéighenach sin
Seirbhís do dhénamh do Dhía agus a fhlaithemhnus d'aitreabhadh
Créd íad na hoibrighthe lé bhfédand sé go prinncipálta seirbhís do dhénamh
Le hoibrighibh in chreidimh, an dóchuis, agus an ghrádh
Créd thecasgus in creidimh dúin
Creidimh a nDia mur fhírinne nach éidir do chor ar chúl
Créd thecasgus in dóchus dúin
Ar ndóigh do chor a nDía mur chumhachta neimh-chríochnuighthe
Créd thecasgus in grádh dúin
Día do ghrádhughadh ós cionn na n-uile mur in mhaith is mó
Cionnus bhias a fhios aguinn creidimh go maith
Ag tuicsin na Crédha go maith
Cionnus bhias a fhios agoinn ar ndóchus do chor a nDia agus ní d'iarraidh air
Biaidh, ag tuicsin na Paidri dhúin go maith
Cionnus bhias a fhios agoinn oibriughadh do dhénamh do Dhia
Biaidh, má thuicmíd na haithenta go maith as cóir dúin do choimhéd agus na sacraminte as cóir dúin do ghapháil
An bhfuil d'fhiachaibh oruinn anois iad so do thuicsin agus a bhfios do bheith agoinn
Atá, ar an adhbhur nach éidir linn a coimhlíonadh muna thuicmíd iad
IN CHRÉ ANN SO
Creidim i nDia, Athair uilechumhachta, Cruthuightheóir nimhe agus talmhan; i nÍso Críost, a énMhac ar Tigherna, do gabhadh ón Spirit Naomh, do geinedh ó Mhuiri Óigh, do fhulaing in pháis fá fPoint Piláit, do crochadh, fuair bás, do hadhlacadh, do chuaidh síos go hifern, do éirigh in treas lá ó mharbhaibh, do chuaidh suas ar nemh, do shuidh ar deis Dé, Athur uilichumhachtaigh; as sin tiocfus do bhreithemhnus ar bheóaibh agus ar mharbhaibh
Creidim isin Spirit Naomh, isin NaomhEcluis Chatolica, a commann na naomh, a maithemhnus na bpecadh, a n-eiséirghe na corp, sa mbethaidh shuthain
Amen
DO THRÁCHTADH AR IN gCRÉ
Créd adubhramar anois
In Chré
Cia do rinne í
Na hesbail
Créd in t-adhbhur
Do chum ar ccreidimh do thecasg dúin
Créd é in t-adhbhur fá n-abrammaoid hí
Chum ar gcreidimh d'admháil agus chum ar ndaingnithe and
Créd é derbhthacht na neithi thecasgus ar gcreidimh dúin
Coimhdherbhtha agus an fhírinne atá ar na rádh ó bhél Día nach mealtar agus nach melann
Cionnus atá a fhios agad go ndubhairt Día íat
Ór máthair Ecluisi atá ar na follamhnughadh ón Spirit Naomh
Créd é in riachtanus a les atá ris in gcreidemh
Atá in oiret sin do riachtanus ris in gcreidimh nach éidir duine ar bith do shlánughadh gé no bheth 'na fhírén gan é
In éidir leis in gcreidimh amháin
Ní héidir gan ghrádh agus deghoibrighthe
An ionann in Chré agus airtecail in chreidimh
Is ionann
Ós ionann abair iad
Atáid ceithri hairtecail déc ag in gcreidimh, a secht díbh so bhenus ré diadhacht agus a secht oile bhenus ré daonnacht Íosa Críost ar Tigherna, Dia agus duine fíre
Tuig go bhfuilit na ceithri hairtecail déc so fá dhá airtecal déc na Crédho
Ag so na secht n-airtecail bhenus ré diadhacht
In cédairtecal creidemh a n-aonDia uilichumhachtach amháin
An 2 hair a chreidemh gurab Athair é
An
a chreidimh gorab Mac é
An
a chreidemh gurab Spirit Naomh é
An
a chreidemh gurab Cruthuigheóir é
An
airtecal a chreidemh gurab Slánuightheóir é
An
a chreidemh gurab é do bheir glóir dúin
Na secht n-airtecuil bhenus ris in daonnacht
An cédairtecal a chreidemh gur gabhadh ar dTigherna Íosa Críost, in mhéid go raibhe sé 'na dhuine, ón Spirit Naomh
An
a chreidemh gur geineadh ó Mhuire Óigh é, gan mhilledh a hóghachta ríana bhreith, agá bhreith, d'éis a bheirthe
An
a chreidemh gur ghlac sé bás agus páis chuige dár slánughadhne, na pecaigh
An
a chreidemh go tuc sé leis anmanna na n-aithrech naomhtha do bhí ag fúrnaidhe a thechta chuca
An
a chreidemh gur éirigh sé ó mharbhaibh an treas lá
An
a chreidemh go ndechaidh suas ar nemh agus go bhfuil ina shuidhe ar deis Dé Athar uilechumhachtaigh
An
a chreidemh go tiocfa do bhreithemhnus ar bheóaibh agus ar mharbhaibh, do thabhairt ghlóire do dhaoinibh fírénda do chomhuill a aithenta naomhtha, agus do thabhairt fpéine suthaine don lucht ainfhírénda nár chomhuill a aithenta
TUILDEDH TRÁCHTDHA AR NA hAIRTECLAIBH
Créd adubhramar anoiss
Airtecuil in chreidimh
Créd dá ngoirend tú airtecuil in chreideimh
Do rúnaibh dorcha prinncipálta in chreidimh
An dubhartuis gurab é in cédairtecal creidemh a nDía, agus créd chialluighius tú tríd in bhfocal so is Día
ÉnTigherna glic cumhachtach agá bhfuil in mhaith nemhchríochnuighthe, agus is tús agus is deiredh dá gach uile ní
An énphersa amháin in Dia so
Ní hedh, acht trí persana comhchomhthroma
Cia hiad sin
In tAthair, in Mac, in Spirit Naomh
In bhfuil in tAthair ina Dhia
Atá
In bhfuil in Mac ina Dhía
Atá, a mhaighistir
In bhfuil in Spirit Naomh ina Dhía
Atá, a mhaighistir
Do budh éidir gurab trí Dhía iad mur sin
Ní hedh, acht aonDia a n-aontsubstaint agus a trí persanuibh
An bhfuil fioghuir chorpardha ag Día mar tá aguinne, na daóine
Ní fhuil, in mhéid gurab Dia é, acht atá sé 'na spirit ghloin
Cionnus atá sé 'na Dhia uilechumhachtach
Ar in adhbhur go ndiongnann gach uili ní is toil leis
Ciondus atá Dia 'na Chruthuightheóir
Ar in adhbhur go nderna sé na huile gan adhbhur
Ciondus atá Dia 'na Shlánuightheóir
Ar in adhbhur go tugann sé grása dhúin agus go maithend sé ar bpecaidhi dhúin
Créd ghluaisius é chum grás do thaphairt dúin
A mhaith mhór féin agus luaidhechd Chríosd
Créd hé in ní grása
Ní diadha do ní clann Dé dhíne agus oighreadha a ghlóire
Créd in mhaith thig dúin as na grásaibh
Cumhachta agus mian do bheith agoinn ar oibrighibh lórghníomhacha luaidhemhlachta do dhénamh
Créd an tslighi lé tiocfamaóis chum na ngrás, agus tar éis techta chuca lé mbiadh bisech orrtha
Maille ré hurnaighthe agus ré subháilchibh agus ré sacrameinntibh
Cionnus is éidir a rádh gurab é Día do bheir glóir dhúin
Ar in adhbhar go tucconn sé glóir do na daóinibh bhíos daingen ina ngrásaibh
Cía hiad na daóine théid go Purgadóir
Na daoine do gheibh bás a sdaid na ngrás agus dá ndlighther pian ar son a bpecadh
D'AIRTECCLAIBH NA DAONNACHTA SÍOSANA
In tráth do fhiarfuighius airtegail na daonnachta dhíot do fhiafraighius cia do thrí persanaibh na Trínóidi do rinde duine dhe féin
Do rinde in dara persa
Mac Dé síorrdhaidhe
Ciondus do gabhadh go nuaidhe hé agus é síorrdhaidhe
Ag glacadh chuirp agus anma résúnta chuicce agus ní d'oibrighibh ferrdha acht go míorbhuilech
Ciondus do fhéd sé geinemhuin ó mháthair gan mhilledh a hóghachta
Ós cionn nádúiri agus go míorbhuilech mur do gabhadh ón máthair cédna hé
In raibhe Máthair Chríost 'na hóigh riamh d'éis a bheirthe
Do bhí, a mhaighistir, riamh
Créd fá nderna Día duine dhe féin
Do chum go bhfédfadh bás d'fhagháil ar son in duine agus eisiomláir do thabhair dó
Créd fár aontaigh sé bás d'fhagháil
Dár bhfuascladhne ó phecadh agus dár saoradh ó bhás
Cionnus tarla in bás dúin
Ag pecadhadh dár gcédathair, d'Ádhamh, in ar phecuighemuir uili
Ar fhéd Dia ar bfhóirithin ar ghlés oile gan a bhás
Do fhéd, acht gurab léna bhás dob iomchuibhdhe leis sinne d'fhóirithin
Ciondus do fhéd Día do bhí nemmbásuighthe bás d'fhágháil
Ar in adhbhur go raibhe duine básaighthech cengailte dá dhiadhacht
Créd fár thogh sé bás croiche
Ar an adhbhor commór agus do hsáraigh sé gach uile bhás a péin agus a dtarcuisne gurab mur sin do sháraigh sé iad a luaidhecht agus a nglóir
Cia do na hifernoibh a ndechaidh síos
I n-ifern na bfhírén amháin
Ciondus do chuaidh sé síos
Maille réna anam cengailte dá dhiadhacht
Ciondus do an corp
Cengailte don diadhacht chédna
Cionnus do rinne an eiséirghe
Ag filledh ag cengal anma agus a chuirp ghlórmhair dá chéile
Cionnus do chuaidh sé suas ar nimh
Nemmbásuighthech dá chumhachtoibh dísle féin
Cionnus tuicther go bhfuil sé 'na shuidhe ar deis Dé Athor
A bheith a nglóir chomhchomhthruim ris, an mhéid gorab Día in Mac
Agus an mhéid gurab duine é créd an ghlóir ina bhfuil sé
In mhéid is mó iná créatúir ar bith
Cionnus bhias eiséirghe na colna lá in bhreithemhnuis
Ag cengal na gcorp ndílius so agoinne agus na n-anmann dá chéili a mbethaidh shuthain nembásuighthe
Ciondus tuicther go dtiocfa sé do bhreithemhnus ar bheóaibh agus ar mharbhaibh
Ag buain chuntais do na daóinibh ina mbethaidh, ag breithemhnus bheó agus mharbh do bhéra dá gach aón do réir mur do thuill; do na maithibh glóir shuthain a luaidhecht a subháilche; do na holcaibh pian tsuthain dá smachtughadh ina ndrochbhethaidh
Créd chreidis tú ag rádh dhuit "a gcommaóine na naomh"
Creidim go bhfuil cuid ag gach aón Chatoliocdha dá gach maith dá ndiongnann Catoilice oile mur bhallaibh aon chuirp amháin
DON PHAIDIR AND SO
Ar nAthair atá ar nimh, naomhthar h'ainm, tigedh do ríoghacht, bíodh do thoil a talmhain do réir mur tá ar nemh
Tabhair dúine aniodh ar n-arán laoithemhoil, agus maith dúin ar bfhiacha do réir mur mhathmaóidni dár bhféithemhnaibh, agus ná fuluing ar tuitim a gcathughadh acht saór sin ó ulc
Amen
DO THUICSIN NA PAIDRE
Créd adubhramair anois
Urnaighthe ar nAthar féin
Cia dho orduigh í
Críosd mur ghuidhe dá esbaluibh
Créd fár orduigh sé hí
Dá thegasg dúinn guidhe nó urnaighthe do dhénamh
Créd is urnaighthe ann
Ar n-inntinn do thógbháil chum Dé d'iaraidh na neithedh budh maith dúinn
Créd fár theguisg ar tTigherna dhúinn sa cédfhocal Athair do ghairm dhe
Do chum a ghuidhe mar ghuidhid clann a n-athair
Cinnus atámaoitt in ár gcloinn aige
Ar an adhbhar go ttug a ghrása san agus a nádúir dúinn bheith amhlaidh
Créd fá n-abramaoitt "Ar nAthuirne"
Ar an adhbhar do nós bráthar ngrádhach gurab cóir an athchuinghe iarfam d'iaraidh dhúinn uile
Gá hinad a bhfuil Día Athar
In gach uile inadh ó shubsdaint, ó chumhachtuibh, agus ó bheith do láthair
Másedh créd fá n-abair tú a bheith a bhflaitheamhnus dó seoch gach inad oile
Ar an adhbhar go bhfoillsighenn sé hé féin ar ghlés aonaránach a bhflaitheamhnus
Gá mhéd athchuinghe atá sa fPaidir
Secht n-athchuinghe ar na gcuma a n-ord mhaith
Créd an t-ord
Tráchtuitt na trí cédathchuinghe ar anóir Dhé
Cia ar a tráchtuid na ceithri hathchuinghe oile
Tráchtuid siad ar ar les féin agus ar les ar gcomharsan
Créd iarrmaoid inntibh sin
Fairsinge gach uile mhaithiusa agus fóirithin ar gach uile olc
Créd íarrus tú ag rádh dhuit "bídh h'ainm naomhtha"
Guidhim a ainm do chongmháil a reverens agus a mholadh
Créd iarrus tú ag rádh dhuit "tigedh chugoinde do ríoghacht"
Iarmaoid bheith ionand maille réna ghrásaibh agus a ghlóire do thabhart dúin ina dhiaigh
Cionnus do bhiadh a thoil a talmhain mar tá a bhflaithemhnus Dé
Ag dénamh na ndaoine comhollamh chum a sheirbhísi agus do bhiadh aingil
Créd iarrus tú ag rádh duit "tabhair dúinn aniudh ar n-arán laothamhail"
Iaruim fóirighthin ar gach uile riachtanus cuirp agus anma
Créd fá n-abrand tú "aniudh" go háirighthi
Ar an adhbhar go bhfuil d'fhiachuibh oruinn an gcéttna d'iaraidh amárach
Crétt iatt na fiacha ina bhfuil tú ag iaraidh maithfeachuis
Am choirthuibh agus is na piannuibh atá oram ar a son
Créd má gcuirend tú leis "mar mhaithmaoittne do lucht ar bhfiach"
Ar an adhbhar nach maithfedh Dia do dhuine nach maithfeach do dhuine oile
Créd iarus tú ag rádh duit "ná treóraigh sinn a mbuaidhredh"
Iaruim nach fuilngedh sé dhúinn ar n-aonta do thabhairt do chathughadh
Créd an t-olc ó a n-iarann tú do shaoradh
Ón diabhal, ó ithfern, ó chinnemhnuibh dona
D'URNAIGHTHIBH OILE AND SO
An bhfuil urnaighthe oile ann acht an fPaidir
Atá, a mhaighisdir,
ón Sgriptúir, ón Egluis, agus ó na naomhuibh
Cia do na hurnaighthibh is ferr
An fPaidir mur chend ar an uile urnaighthe
Créd fá bhfuil an Phaidir ina cend an uile urnaighthe
Ar an adhbhar gurab hé ar nAthair do chum í agus go bhfuil gach uile ní iniarata innte
Créd iatt coinghill na deghurnaighthe
Diadhacht, muinghin, umhlacht, sithlenmhuin
Créd is indénta don tí mhoitheóchus iatt so uile 'na égmuis
Cuiredh sé roimhe an mhéid is mó is éidir lais do dhénamh
An cóir dúinn mar an gcédna na haingil agus na naoimh do ghuidhe
Is cóir, a mhaighisdir, do chum guidhte dhóibh ar ar son do chum Dé
Créd dá ngoirenn tú aingel
Spiratt uachtarach atá ag moladh Dé
An dénuid siatt serbhís oile ar an ttaobh amuich de sin
Coimhéduid siatt na daoine agus beirid gnóaighthe na ndaoine do chum Dé
Créd hí an urnaighthe do ní tú do Mhuire
A deirim do ghnáith Ave Maria agus Salve Regina do thaoiph dúthrachta
DON AVÉ MARIA
Go mbennuighther duit, a Mhuire, lán do ghrásuibh, atá an Tiagherna imalle riut, is bennuighthe thú idir na mnáimh, is bennuighthe toradh do bhronn, Íosa
A naomhMuire, a Mháthair Dhé, guidh oruinne, na pecuigh, anois agus a n-uair ar mbáis
Amen
DON tSALVE REGINA
Gurab Dia do bhetha, a ríoghan, a Mháthair na trócaire, a bhetha agus a mhillsecht agus a dhóchus na n-uile, go mbennuighther duit
Is chugatt goirmaoid, na díbertuigh, clann Éabha, is chugatt do nímaoitt osnadh ag ualfartaigh agus ag caói sa ghlend so na ndér
Ar in adhbhar sin, a abhcóidigh na n-uile, fill oruinn na súile trócairecha sin, agus taisbéin dúin tar éis na díbertha so Íosa bennuighthe, toradh do bhronn féin, a chaoinuarrach, a dhiadha, a Ógh romhilis, a Mhuire
Guidh ar ar son, a naomMáthair Dhé, do chum go madh fiú sinn gellamhna Críost d'fhagháil
DO CHÉILL AN AVÉ ET AN tSALVE
Créd adubhramar anois
An tAvé agus an Salvé
Cia do rinne in tAvé Maria
Bendughadh in aingil Ghaibhríal do Mhuire in chédchuid de agus in chuid oile ón Eccluiss
Cia ó bhfríth an Salve Regina
Ó ghnáthughadh na hEcluisi
Cia ré labhrann tú ag rádh na hurnaighthe si dhuit
Ris in Óigh naomhMuire
Cia hí an Ógh Mhuire
Bainntigherna mhór lán do ghrásaibh agus do shubháilchibh, Máthair in Día fhíre
Gá hionadh ina bhfuil an Bhaintigherna atá commór agus sin
A bhflaithemhnus Dé idir chorp agus anam
Agus in deilbh Mhuire bhís is na templaibh, cía hí
Íomháidh Mhuire
Créd in foghnamh do ní sí dhúin
Muire do chor in ar cuimhne do réir mur do bhí sí beó
Créd in anóir is cóir do thabhairt do na hímháidhibh
In anóir do bhérmaois do na naomhaibh dár hímháidhedha iat
Créd hí an anóir is cóir do thabhairt do thaisibh na naomh
In anóir do bhérmaois do na naomhaibh féin do bhí beó ina templaibh ag Día
Créd í an urnaighthe a deir tú do na naomhaibh
Na ledáin agus úrnaighthe oile, agus mur in gcédna in fPaidir agus in tAvé Maria
Nach ag labhairt ré Día agus réna Mháthair bhís tú and sa Phaidir agus ann san Avé Maria
As edh
Tar a chend sin guidhim Dia tré luaidhechtuibh na naomh, agus guidhim na naoimh trés an bPaidir chum guidhte lem
Atáitt deich n-aithenta ag dligheadh Dé
Na trí céttaithenta benuitt siatt ré hanóir nDé, agus na secht n-aithenta oile benuitt siatt ré les do chomharsan
An chédaithne "grádh Dé ós cionn an uile
"An dara "ná mionnuigh ainm Dé go dímhaoineach"
An tres "tabhair anóir don tSaoire"
An cethramhadh "tabhair anóir dot athair agus dot mháthair"
An cúigedh "ná déna marbhadh"
An seisedh "ná déna drúis"
An sechtmhadh "ná déana goid"
An t-ochtmhadh "ná déna fiadhnuisi bhréige iná brég"
An naomhadh "ná sanntuigh ben do chomhursan"
An dechmhadh "ná sanntuigh ní nach let féin"
Atáitt na deich n-aithenta fá dhá aithne amháin
"grádh Dé ós cionn an uile" agus "grádh do chomharsan mar thú féin"
DO THUICSIN NA nDEICH nAITHENTA
Créd adubhramair anois
Aithenta dhligheadh Dé
Do thaoibh na céttaithne fiafraighim dhíot créd chuiris grádh Dé d'ualach oruinn
Cuirigh grádh Dé d'fhiachuibh a adhradh amháin mar Dhía ó chreidemh, ó dhóchus, ó ghrádh
Cionnus aidhéram hé
Ó reverens agus ó anóir chuirp agus anma
Nach leór dúinn a anórughadh ó anam ó spirat Dé
Ní leór, óir is uaidh fuaramair an corp mar fuaramair an t-anam
Crétt hé grádh Dé ós cionn na n-uile
Inann hé agus go madh áil linn gach uile ní do chaillemhain roimh dhiomhdha Dé do thuillemhuin
Cía fpecuighes a n-adhuigh an chreidimh
An duine chreidius gesadóirecht, nó ar a mbia ainbhfhios, nó dhiúltus punc creidimh, nó bhíos a gcunntubhairt aoinneith dá chreidemh ag gurab cóir dhó a fhios do bheith aige
Cia fpecuidhes a n-adhuigh an dóchuis
An té téitt a n-édóchus ar ghrásuibh Dé nó shaoiles go lémhadh sé le hanndóchus a bfhagháil
Cia fpecuighes a n-adhaidh an ghrádha
An té bhíos dombuidheach do thidhluicthibh Dé agus bhíos esamhal do thoil agus do dhlidhthibh Dé
DO THUICSIN AN DARA hAITHNE
an dara haithne fiafraighim díot cia mhionnuighes ainm Dé go dímhaoineach
An té mhionnuighes gan fhírinne, gan chert, gan riachtanus
Créd an mhéid fpecuighes an té mhionnuighes gan fhírinne
Sin duit, a Dhomhnuill
Pecoighe go marbhthach má do bheir sé aire dá mhionnuibh agus a mbeith bréccach dá thoil
In pecuighend an té mhionnuighes a gconntabhairt go marbhthach
Pecuighe, a mhaighisdir, do bhrígh na guasachta éithigh a gcuirend sé é féin
Cia mhionnuighius gan chert
In té mhionnuighius olc nó ní nach indénta do dhénamh
Créd é mhéd phecuighius an té do bhéra na mionna so
Do réir an drochadhbhuir lé mionnuighther
Créd fá dtuillther diomdha Dhé commór agus sin sa dá ghné mhionn
Ar an adhbhor gorab mór an esanóir do Dhía a ghairm mar fhiadhnuise do chum neithe bhrécaigh nó édruim
Créd is indénta don tí mhionnuighius fá dhrochréd do dhénamh
Aithrechus do bheith air ina mhionnuibh agus gan a ccomhall
Créd é mhéid phecuighius in té mhionnuighius gan riachtanus
Pecuighe go soloighthech an ní is lugha dhe do bhrígh anmanóra
In pecuigh mur in gcédna mionnughadh tríd chrétúir ar aonghné dhíbh so
As edh, ór minnuighther in Cruthuightheóir ina chrétúiribh
Créd adéram do shechna na mionn sin, nó in phecuidh sin
"Is edh" nó "ní hedh" mar do thecaisg Críost dúin
Cía hí in uair is pecuidh dúin ar móid do chor ar cairdi
In uair nach fuil cúis dlisdenach do bhreithemhnus daoine bhfoghlomdha agad
DO THUICSIN
AITHNE
Ar ttres aithne fiafraighim díot cia chonnmhus an tSaóire go cóir
An tí éisdes aithfrend go himlán agus chaithes an tSaóire a n-oibrighthibh benduighthe
An pecadh saothrachadh a n-oibrighthibh bega nó éigendálacha
Ní hetth, acht d'egla sa contabhairt nach biadaois éigindálach is maith a bhfiafraighe do dhaoinibh glica
Cia hoile fpecuighes a n-aghaidh na haithne so
An tí do bheir esanóir don Egluis nó dá fuagartaoibh
DO THUICSIN AN CETHRAMHADH AITHNE
Ar an gcethramhadh aithne fiafraighim cia anóruighius a athair agus a mháthair co fírinnech
In té umhlaighis dóibh, agus anóruighius iat, agus do bheir furtacht dóibh
An tuicther ní sa mhó ináid ar n-aithrecha nádúra fá haithrechuibh so
Tuicther na daoine is mó ná sinn a n-aois, a n-eccna, a n-uachtaránacht
Créd iatt fiacha na cloinne ar na haithrechaibh nádúra
A ccothughadh, agus a tecasg, agus gan ní do thabhairt dóibh a n-aghaidh a toile
Ciondus as cóir do na feroibh pósta bheith réna mnáibh pósta
Go ngrádh chuimhnech do réir Críost ris in Eccluis
Et na mná pósta ris na feroibh pósta
Maille ré grádh agus ré hanóir do réir na hEgluisi ré Críost
Agus na tighernadha réna n-óglachaibh
Mur do bheidís ré cloinn Dé
Agus na hóglaighi réna tighernaibh
Mur do bheidís ag seirbhís do Dhía
DO THUICSIN AN
AITHNE
An toirmiusccthar san
aithne acht gan mharbhadh do dhénamh
Toirmmiusccthar gan olc do dhénamh do dhuine ar bith a ngnímh, a mbréithir, ná a mian
Cia phecuighius a n-aghoidh na haithne so
In duine do ní bagor nó écóir nó nach tugann maithmhechus don tí ar a mbí a dhimdha
An bhfuilid gnéithe oile and lé marbhthar in duine taobh amuigh díbh so
Atá
In uair do bheir tú sgannoil do dhuine, nó nach tugonn tú congnamh d'fher in riachtanuis romhóir
DO THUICSIN AN
AITHNE
Cia choimhédus co hiomlán an seisedh aithne
In té atá genmnaidhe ó bhréithir, ó ghníomh, ó smúaintighthibh
In pecuighend is na smuaintighthibh olca an tí chathuighius friú
Ní hedh amháin, acht tuillidh sé luaidhiocht má sgriosann sé cúis in drochsmuaintighthi uaidh
Cia phecuighius is na smuaintighthibh
An té chuirius roimhe a gcoimhlíonadh nó dá thoil féin do gheibh fonn ionnta
Créd atá d'fhiachaibh ar in lánamhuin phósta do thaoibh in phósta
Gan chailliomhain ar a bhfiachaibh dlisdenacha ná ar in ngellamhuin tugattar
Créd is maith dúin nó chongnus linn chum bheith genmnaidhe
Urnaighthe, sacraminte, neimhdhíomhaoinius, comhluadur maith
Créd an ní do ní dochur dúin
Mímhesardhacht, agus radharc, agus comhluadur mailísech
DO CHÉILL IN
AITHNE
Cia choimhédus in sechtmhadh aithne
An té nach glacann, nach congbhann, nach iarann cuid duine oile a n-aghaidh a thoile
Cia hsáruighius an aithni so
Gidh bé do ní énghné dochair do dhuine oile nó bhias 'na chúis ag duine oile chum a dhénta
Agus nach lór don tí do ní goid nó dochur do dhuine a fhaoiside do dhénamh idir na pecuighibh
Ní lór gan díol ar son ar mhill sé, an ní is lugha dhe in mhéitt atá ar chomhachtaibh, agus an té leis nach éidir sin do dhénamh dénadh in duine sin a dhíthchell
DO CHÉILL IN OCHTMHADH AITHNI
Cia choimhlíonus in t-ochtmhadh aithne
An té nach beirend breith ar olc duine go héttrom, agus nach labhrann agus nach éisdend gan chrích mhaith
Cia hsáruighius an aithne si
An té do bheir míchlú duine amach a n-aghaidh chirt, nó nochtus rún duine oile, nó do ní brég
An bfhéttoim gan phecadh brég do dhénamh a n-énchás do chum críchi maithi do thecht di
Ní héidir
Gidh eadh is éidir in fhírinne do cheilt dá léigen ort nach dá ceilt atá tú
DO CHÉILD AN NAOMHADH AITHNE AGUS AN DECHMHADH AITHNE
Créd thoirmmiusccas in naomhadh agus in dechmhadh aithni
Saint na colla agus in tsaidhbhris
In pecadh dam mian do bheith orm duine oili dho hsárughadh a saidhbhris ó shlighidh mhaith
Ní hedh, ar in adhbhur nach toirmmiuscthar acht saint aindlighthech nó mhíriaghalta
Créd fá toirmiusthar ó aithni specialta saint na colla agus an tsaidhbhrisa
Ar son a beith do-iomchuir guasachtach
D'AITHENTOIBH OILE
Cia híad na haithenta do mhúin dlighedh na nádúra dhúin
Gach ní budh maith linn do thecmháil dúin féin a dhénamh agus a ordughadh dár ccomharsain, agus an ní budh olc linn do thecmháil gan a dhénamh ná ordughadh dár comharsain
An bhfuil ní is mó d'aithentaibh ann iná ndubhramair
Atáid aithenta oili ann bhenus ré daoinibh d'áiridhe do réir a ndínite
Cia dár chóir a fios do bheith aigi
Do na daoinibh d'áiridhe ré mbenann siad
Agus muna raibhi a bfhios aco, an ngabhann a n-ainbhfios a leithscél
Ní ghabhann is na haithentaibh comhchoitchenna bhenus réna n-anóir
Cía híat na neithe do bheir congnamh dúin chom na n-aithenta do choimhétt
Urnaighthe ghnáth, agus caint, agus lephair dhiadha, agus comhluadur maith
Cia na neithe mhíchongnus linn chum coimhéda na n-aithnedh
Drochcúisionna, drochghnáthughadh, agus begán crábhaidh, agus andóchus
AITHENTA NA hEGLUISI
CÚIG
An chédaithne "aifrionn co hiomlán d'éisdecht gacha Domhnaigh agus in gach fésda chongmhus an Egluis"
An dara haithne "faóisidein an ní is lugha dhe énuair sa mbliadhain, nó ní as mionca dá raibhe duine a nguasacht bháis nó do chum comaoinech do chaithemh"
An
aithne "comaoin do ghlacadh ní as lugha dhe uair sa bhliadhain agus sin fá Cháisg ocht lá roimpe nó 'na diaigh"
An cethramhadh aithni "trosgadh do dhénamh an úair aithnighis ar naomMáthair Ecluisi dhín é"
An
aithne "dechmhadh agus prímhidedha do dhíl"
DO THUICSIN NA nAITHNEDH
Créd adubhramur anois
Aithenta na hEgluisi
Créd dá bhfoghnann aithenta na hEgluisi
Do mhíniughadh ar na haithentaibh diadha
Créd dá ngoirend tú an Egluis
Comhchruinniughadh na cCríostaighthe ar na bhfollamhnughadh ó Chríost agus ón Bhiocáire
an Pápa
Cia hé in Pápa
Esbac na Rómha agá bhfuil d'fhiachaibh ar gach uile Chríostaidhe umhla do thabhairt dó
Ar in cédaithni do thaobh in aifrind d'éistecht, créd hé an ní in t-aifrionn
Sacrifis do níther do Chríost, agus taisbénadh ar a bhás agus ar a bhethaidh
Cía dá ndéntar in tsacrifis diadha so
Don Athair shírraidhe
Créd é in t-adhbhur
Ar trí hadhbharuibh
Do bhreith bhuidhechuis fris, do dhénamh lórghníomha, agus d'iarraidh a thidhluicthe
Cia dá téid in t-aifrionn a ttarbha
Dúine, na daóine beó, agus do mharbhuibh Purgadóra
Cia dhíbh so go háiridhthi is mó dá téitt in t-aifrionn a tarbha
Don lucht ar son a n-aparthar iatt agus éisdes friú agus bhís gá rádh
Cia choimhédus aithne éisdechta in aifrinn go hiomlán
In té éistius go hiomlán agus nach tugann aire dá thoil féin ná dho ní oili acht dó féin
Cia atá saór óna éistecht
An té agá bhfuil toirmiosc fírindech dá thoirmiuscc uime dhol d'éistecht fris
AN DARA hAITHNI AGUS IN TREAS AITHNI
Créd fá n-abair tú an ní is lugha dhe faoiside do dhénamh agus commaoin do chaithemh énuair san mbliadhain
Ar an adhbhor nach fuil d'fhiachaibh oruinn ó aithni dol do chom comaoinech ná faoisidnech ní sa mhinca ná énuair sa mbliadhain
An bhfuil d'fhiachaibh oruinn ó chomhairli dol chuca ní is minca ná énuair sa bliadhain
Atá
Gach uair dhá tiobhra ar n-athair deiscréidech faoisidnech, agá mbía ar n-eólus go maith, do chomhairli dhúin
AN
AITHNI
Créd chuirius aithne in troisge d'fhiachaibh oruinn
Cuiridh trosgadh énchinn, agus biadh toirmiscthe do shechna
Cia hí an uair is cóir biadh do chaithemh
A methón laé nó beccán roimhe nó do réir gnáthaighe na ríoghachta
In toirmmescthar deoch d'ól lá in troisce
Ní toirmisgthe gach uair sa ló dá mbia tart ar dhuine
Créd hí an mhéitt is cóir do bheith a gcolasión na hoidhche
Bídh an mhéitt as a bhfédfam a rádh nach mó énuair sa ló aduadhmur biadh
Cia hiat na persana atá saór ar in trosgadh
Na daóine nach ráinic bliadhain agus fichi d'aóis
Cia hoile ar in taobh amuigh díbh sin
Na daóine nach féttand go socamhlach ó aóis agus ó esláinte, nó ó riachtanus nó ó hsaothar
AN CÚIGETH AITHNE
Créd íatt na toirthe as a bhfuil dechmhadh d'fhiachaibh oruinn
Do réir an ghnáthaighe bhias ar a ghabháil san esbaccóidecht a mbía tú
An cóir dúin an ní is ferr do thabhairt don dechmhadh
An ní is lugha dhe ní hí an chuid is messa is cóir do thabhairt sa dechmhadh, ós é Dia thucc dúin a bhfuil agoinn uile
NA SACRAMEINTE
Atáitt secht sacraminte ac ar naomMáthair Eguilsi, agus atáitt na cúic cédshacraminte do riachtanus a less ar gach aon ó ghníomh agus ó thoil, agus ní héidir aonduine do shlánughadh gan íatt dá léiccfe thairis lé tarcuisni íatt
Ní fhoil in dá shacramint oili d'fhiachaibh acht ar an té lénab áil
An chédshacramint in baisdedh
An dara sacramint dol fá láimh esbaig
An
sacramint aithrighe
An
sacramint commaóin
An
sacramint an t-ongadh déighenach
An
sacramint na grádha coisreacctha
An
sacramint in pósadh
DO CHÉILL NA SACRAMINT
Créd adubhramair anois
Na sacraminte
Cia do ordaigh íad
Críost féin
Crétt iat na neithe na sacraminte
Leighius spiridálta fhírénuighius agus shlánuighius sinn
Créd é an modh ar a ndénuid síatt fírén sinn
Ag tabhairt ghrás inmhedhónach dúin trítt chomharrthaibh forimellacha
Cionnus fhédus na comharthadha foirimellacha grása do thabhairt dúin
Trítt luaidhecht Chríost atá ar na cor ionnta
DON BHAISDEDH
Créd é an ní an baisdedh
Geinemhain spiritálta a tugthar grása dhúin agus armus nó comhartha Críostaidhe
Créd í an chobhair do bheir in baisdedh dúin chum betha an Chríostaidhe
Na subháilche atá do riachtanus oruinn
Cia híatt na pecuigh bhenus sé dhín
Pecadh an tsinsir agus gach pecadh oile dá bhfaghann oruinn
DON DOL FÁ LÁIMH ESBAIG
Créd é an ní dol fá láimh esbaig
Méttughadh spiritálta ar na grásaibh tug in baisdedh dúin
Cionnus do bherthar in méttachadh so dhúin
Ag tabhairt ghrás agus nirt dúin do chum in chreidimh Chríostaidhe dh'admháil
DON AITHRIGHE
Créd í an aithrighe
Leighius spiritálta ar in bpecadh do níther d'éis bhaisdighe
Créd í an mhaith thig dúin as in aithrighe
Grása trítt a maitter dúin na pecaidh do chuaidh thoruinn agus léna ccoimhétor sinn ó na pecuighibh atá ag techt
Gá mhétt rand atá san aithricche
A trí,
aithreachus agus faoiside agus lórghníomh
Créd dá ngoirend tú aithreachus
Doilghis is mó iná gach doilghius fá dhiomdha Dhé do thuillemh maille ré hinntinn faoisidnech agus lesuighthe
Agus nach maith congnamh do thabhairt dár ndoilghius ag smuainedh ar fpéin ifirn
Is maith, a mhaighisdir, agus go háirighthi ar tús
Créd chuirius aithni fhaoisidnech na bpecadh d'fhiachaibh oruinn
Smuainedh ar na pecuighibh ó thús agus 'na dhiaigh sin a rádha go hiomlán gan cheilt aoinphecuigh mharbhtha ar a gcuimhneóchum
Agus an cuma dhúin cia hé an sagart dá n-inneósam íatt
Ní cuma, acht a n-innisin don tsagart agá mbía cumhachta bhus lór ré hesbulóid do thabhairt dúin
Créd hé in lórghníomh
An phían dlighthech atá oruinn ar son ar bpecuigh do dhíol lé oibrighthibh na haithricche
Nach lór dúin píanta Chríost ar son ar bpecadh mar dhíol
Do budh lór dúin; tar a chend sin as mó iarthur oruinn sinn féin do dhíl ar ar son
Cia hiatt oibrecha in lórghnímha
Urnaighthe, déirc, agus trosccadh
DON CHOMMAOIN ANN SO
Créd hé an ní comaóin
Biadh spiritálta choimhétus an t-anam agus do bheir betha shuthain dó
Créd do bherthar dúin sa mbiadh dhiadha so
Críst féin, Dia agus duine fíre, go hiomlán
Ciondus, ina ccomhartha amháin nó a bfhioghuir
Ní hedh, a mhaighistir, acht 'na shubstaint rígha fírinnigh féin
Nach bín substaint an aráin agus an fhíona sa tsacramint
Ní fhuil acht na haicídedha abháin
Másedh gá ngabhann in t-arán 'sa fíon
Iompóidhter íatt a ccorp agus a bhfuil Chríost
Másedh créd na cumhachta lé ndéntar sin
Lé cumhachtoibh Dé ar na tabhairt do na sagartaibh
Créd é an t-adhbhur fá gcaithid na tuatadha comaóin a ngné aráin amháin
Ar an adhbhor go mbíon Críost go hiomlán is in ngné sin agus in gach rann di
Créd é in modh ar a cóir dúin techt do chum commaoinech do chaithemh
Ar cédlongadh agus faoisidein gach pecaidh ar a gcuimhneócham
Créd is cóir dúin do smuainedh roimh chommaóin
A smuainedh cía atá ag techt chugoinn sa commaoin, cía chum a tig, cionnus tig, créd í an chríoch
Créd chum ar ordaigh an Tigherna a chommór agus a chomhárd so do shacramint
d'anórughadh na ndaóine, do chor fhiach orrtha, agus do thabhairt shaidhbhriosa dhóibh
Créd is cóir dúin do dhénamh a ndiaigh commaoinech do chaithemh
Buidhechus do thabhairt do Dhía co tromdha, agus ar tabhairt dá sheirbhís go humhal mur lucht fhiach romhór
DON ONGADH DÉIGHINACH
Créd é in t-ongadh déighenach
Faoithiughadh déighenach spiritálta an anmo
Créd í an mhaith tig dhe
Glanaidh sé fuighle an phecaidh anus agoinn ó ainbfhios agus ó mhaidnechtuighi
Créd fá ccoimhétor in t-ongadh déighenach do chum deiridh
Do chum sinne do réidhiughadh chum na críchi déighenaighe
ORD COISRECTHA AGUS PÓSTA
Créd oibrighid na grádha coisreactha
Oibrighid grása do lucht a ngabhála do chum a n-oifice do dhénamh go maith
Créd oibrighius sacramint an phósta
Do bheir sé grása don lánamhuin phósta chum a mbethadh do bheith go maith isin bpósadh
DON LOGHADH
An bhfuil cobhair oile dhúin san Egluis taobh amuigh do na sacramintibh
Atá; ethón na loghtha
Créd é an ní an loghadh
Maithmhechus is na fíachaibh dlighther dín ar son ar bpecadh
Créd í an bhrígh 'na dtugthar dúin íatt
d'óirchiste na pian d'fhuluing Críost agus esbail et a naoimh
Cionnus is éidir dúin toradh na loghadh do ghnóachadh
In tráth bhiam gan phecadh marbhtha agus choimheóllmuíd gach ní fhóigérus bulla in Phápa dhúin
OIBRECHO NA TRÓCAIRI
Atáitt ceithri hoibrecha décc ag an trócoire, a secht spiritálta agus seacht temporálta
Ag so in secht spiritálta Ainbfhisach do thecasg
Pecoigh do chertughadh
Comhairli mhaith do thabhairt don té do bheith 'na riachtanus
Sólás do thabhairt d'fhir dhobróin
An égóir do dhéntaói ort d'fhulung go foighidnech
Maithmhechus do thabhairt sa diomdha do thuillfidhe úait
Guidhe ar bheóaibh agus ar mharbhuibh agus ar son luchta ar bhfoilenamhna agus ar n-inghremtha
NA hOIPREACHA TEMPORÁLTA
Biadh don ocrach
Deoch d'fher in tarta
Leapaidh d'fher tsiobhail na slighedh ar a mbía ríachtanus
Édach do nocht
Cuairt ag lucht esláinte agus ag príosúnchaibh
Prísúnaigh d'fhúasgladh
Mairbh d'adhnacol
DO THRÁCHTADH AR OIBRIGHIBH NA TRÓCOIRE
Créd adubhramur anois
Oibrecha na trócoire
Créd fá n-ainmnighther ón trócaire iad
Ar an adhbhor nach fuilit síatt d'fhíachaibh oruinn ó chert
Cía hí an uair atáitt síatt d'fhiachoibh oruinn ó aithni
A n-uair in bhreithemhnuis mhóir do bhreithemhnus duini dheisccréidigh
Cia do na hoibrechuibh úd is mó luaidhiocht
Na hoibrecha spiritálta ar son na maithiusa is mó do bheir sad uatha
Agus an uair is mó in riachtanus a les ris na hoibrighibh temporálta
An uair atá in ríachtanus romhór riú atáitt cengailte chum a ndénta in úair sin
DO NAIMHDIBH AN ANMA
Atáid trí hesccaruid ag in anum
An chédesccara in demhan
An dara in saoghal
An treas an cholunn
DO THRÁCHTADH ORRTHA SO
Créd fá ngoirend tú esccaruid an anma dhíbh so - mur go bfhédann siatt in t-anam do choimhéiccniughadh do chum pecaidh do dhénamh
Ní headh, a mhaighistir
Gidh edh fédaid a chlaonadh maille ré cathughadh
Créd fá bhfuilngenn Día an cathughadh
Do chum ar nderbhtha agus do mhédughadh ar ccoróine
Cionnus chuirius an demhan cathughadh oruinn
Ag cor drochsmuaintighthe in ar n-inntinnibh astech agus ag cor toirmiuscc oruinn don taoph amuigh
Créd hé in leighius atá agoinn ar na drochsmuaintighthibh
Na deghsmuaintighthi, an chroch chésda, agus in t-uisge coisreacctha
Créd is leighius do na drochcúisionnuibh bhís dár mbúain do chum an phecaidh
Leighius is ferr ar domhan orrtha a sechna
In uair nach éidir sin
Bheith ullamh rempa ó urnaighthe, agus ó chomhoirli, agus ó rémhfhéchain
Ciondus chuirius in saoghal cathughadh oruinn
Ag tabhoirt bhriathur agus ghnóaighthe saoghalta chuccoinn
Créd hé a leighius sin
Dlighedh Dé agus lorg na naomh do lenmhain
Ciondus chuirius an choland cathughadh oruinn
Mailli ré claonadh do chum gach uilc agus drochghluasachta
Créd dá ngoirend tú drochghluasachta
Cathughadh agus buaidhirt inmhedhónach dhallus sinn
Cia hiatt sin
Grádh, fuath, fodhord, imreasan, andánacht, metacht, dóchus, édóchus, forbfháilte, toirsi, ferg
Créd is leighius a n-aghaidh na gluasachta
Grása Dé agus na subháilce
DO NA PECUIDHIBH MARBHTHA
Atáitt secht bpecaidh mharbhtha and
An cédphecadh in díomus
In dara pecadh in tsaínt
In treas pecadh in drúis
In
pecadh in fherg
In
pecadh in craos
In
pecadh in tnúth
In
pecadh in leisge
DO NA SUBHÁILCHIBH ATÁ CONTRÁRDHA DHÓIBH SO
Inísle nó umhla a n-aghaidh in díomuis
Fairsinge nó féile a n-aghaidh na saínte
Genmnuighecht a n-aghaidh na drúisi
Foighide a n-aghaidh na feirge
Mesardhacht a n-aghaidh in chraois
Grádh a n-aghaidh in tnúth
Friochnamh nó ésccoidhecht a n-aghaidh na leisce
Maitter ar naói modhaibh in pecadh solaghthach dúin
An cédmhodh tré chommaoin do chaithemh
In dara modh tré éisdecht aiffrinn
In treas modh tré éisdecht bhréithre Dé
An cethramhadh tré bhendúghadh esbail
In
tré rádh na Paidre
In seisedh tré fhaoisidin ngeinerálta
In sechtmhadh tré uisce coisreaccdha
In t-ochtmhadh tré arán mbenduighthe
In naommhadh tré bhualadh ochta
DO THRÁCHTADH AR NA PECCAIDHIBH ET AR NA SUBHÁILCHIBH
Créd adubhramar anois
Na pecaidh agus na supháilche
Gá mhéd gné atá do na pecaidhibh ann
A trí
pecadh an tsinnsir, pecadh marbhtha, pecadh soluighthech
Créd é an ní pecadh in tsínnsir
Pecadh a ngeinter sinn, atá an' oighreacht agoinn ó Ádhamh agus ó Ébha
Créd hé an ní an pecadh marbhtha
Smúaintighthi, briathar, nó gníomh a n-aghaidh dlighidh Dhé, nó a léigin dín gan chomhall
Créd hé in t-olc do ní an pecadh marbhtha don anam
Olc romhór ar an adhbhur marbhaidh sé agus damnaidh do chum ifirn é
Cionnus mharbhus sé hé
Ag buain ghrádha Dé is betha dhó dhe
Créd is leighius don phecadh
In aithrighe fhírinnech
Créd hé in pecadh soloighthech
Pecadh nach marbhann in t-anam agus laguighius hé
Ciondus laguighius sé hé
Ar in adhbhur go mbogann agus go gcorruighend sé é chum pecaidh mharbhtha
Créd fá ngairther pecadh soloighthech dhe
Ar an adhbhor go ndéntar agus go maitter go hurus é
Gá mhéd modh ar a maitter hé
Ar na naói modhuibh adubhramair roimhe
Créd fá ngoirend tú na secht bpecaidh úd marbhthach
Ar in adhbhor gorab íatt is cend do mhórán pecadh oili
In bhfuil gach uile shaint agus dímus 'na phecadh mharbhtha
Ní fhuilid
Másedh cía acco atá marbhthach
In mhéitt atá dhíbh a n-aghaidh grádha Dé agus na ccomharsan
Gá huair atáitt síatt a n-aghaidh grádha Dé
In uair bhrister trítha aithne éigin dh'aithentaibh Dé nó na hEgluisi
Créd hé an ní in dímus
Fonn mí-órduighthe do chum bheith ós cionn cháich
Créd dá ngoirend tú umhlacht
Claonadh cóir do chum becáin mhesa do bheith ag duine ar féin
Créd dá ngoirend tú saint
Fonn mí-ordaighthe a saidhbhrios
Créd hé an ní bronntanus nó féili
Claonadh do chum tidhluicthe 'na n-uair féin agus mur is cóir
Créd dá ngoirend tú drúis
Fonn truaillighi do chum na colluighechta
Créd is genmnaidhecht ann
Claonadh do chum gloine
Créd is ferg ann
Fonn mí-órdaighthe do chum díghaltuis
Créd is cendsuighecht and
Mesardhacht ar in bhfeirg sin
Créd is foighidni ann
Tuirsi mhesardha in ar ndocamhlaibh
Créd is craos ann
Fonn mí-mhesardha chum bídh agus dighe
Créd is mesardhacht and
Srian do chor ris an bhfonn so
Créd hé an ní an tnúth
Toirsi fá mhaith do chomhursan
Créd hé an ní grádh na ccomharsan
Sólás do bheith oruinn fá mhaith na gcomharsan mur do bheith fá ar maith féin, agus dólás fá olc ar gcomhursan mur do bheith fá ar n-olc féin
Créd is leiscce ann
Toirsi agus nemhfhonn fá neithibh diadha
Créd hé an ní an friochnamh nó an éscuidhecht
Deithbhir agus sólás chum gach ní dhíobh so do dhénamh
DO NA SUBHÁILCHIBH DIADHA
Atáitt a trí dhíbh ann
In chédshubháilchi in creidemh
In dara subháilchi in dóchus
In treas an grádh
DO THRÁCHTADH AR NA SUBHÁILCHIBH
Créd adubhramoir anois
Na subháilchi diadha
Créd dá ngoirend na subháilchi diadha
Goirim do na subháilchibh tic ó Dhia
Créd fá bhfuil a chomhártt so d'ainm acca
Ar in adhbhur go gcenglann síed sin ré Día, agus gurab é amháin dhoirtius ionnuinn íatt
Créd is creidimh ann
Solus lé gcreidmítt gan fhaigsin an ní adeir Dia agus chuirius an Eccluis romhuinn
In bhfaicend tú mur atá Dia 'na thriúr agus 'na aón, nó mur tá Críost 'na Dhía agus 'na dhuine
Ní fhaicem
Másedh creidim ní is daingne iná bhfaicend é
Créd fá gcreidend tú comhdherbhtha agus sin
Ar in adhbhor co ndubhairt Dia é agus go gcuirend an Egluis remhuinn é
Créd é an ní an dóchus
Dóigh do bheith aguinn ann sa mbethaidh shuthain agus ann sna slighthibh a bfhaghur í
Créd hé an ní ina bhfuil an bhetha shuthain
Ina beith ag feithemh Dé ann féin, agus dá ghrádhughadh, agus ag sólás ann go síorraidhe
Créd iatt na slighthe lé bhfaghthur sin
Lé grásaibh Dé, agus lé luaidhecht Chriost, agus lé ar ndeghoibrighthibh féin
Créd hé an ní an grádh
Dia do ghrádhughadh ós cionn na n-uili agus ar comhursa mur sinn féin
Atáitt ceithri subháilchi móráltacha ann is táirsecha do mhórán subháilche oile
In chédshubháilche in gliocus
In dara subháilchi an cert
In treas subháilche in nert
In cethramhadh in mhesardhacht
DO THRÁCHTADH AR NA SUBHÁILCHIBH
Créd fá n-ainmnighend tú na subháilchi-si ó thairsigh
Ar in adhbhur go bhfuil síatt co prinnsipálta agus 'na bhfrémhoibh ag na subháilchibh oile
Créd í oifig in ghliocuis
Medhón idir dhá leithimell do chonngbháil
Créd í oificc an chirt
Mesardhacht do chor is na daoinibh meta agus andána
Créd í oific na mesardhachta
Srían do chor ris an gcraós agus ris na mianaibh collaidhi
Cia do na subháilchibh is mó
In grádh lé tabharthur bríogh nó betha dá gach aon tsubháilche agus tréna treóruighther íatt
Créd hí an chrích chum a dtreóruighenn sé íatt
Do chum Dé ré gcenglann sé sinn
Cia do na daoinibh is ferr agus is mó agus is naomhtha a bfhiadhnuise Dé
In duine bhus mó grádh Dé, gidh bé ar bith é
Agus cia is mó grádh Dé
An té is ferr chongbhus aithenta Dé
Cia hiatt comhairledha in tsoisccéil
Trí comhairledha
bochtaine tholtanach, sdaid ghenmnuighechta, betha na humhluchta
Créd dá bhfoghnaid na comhairledha so
Do chum go madh feirde do coimhédfaidhi aithenta Dé íatt
Atáitt trí chumhachta ag anam
An chédchumhacht in tuicsi
In dara cumhachta in mhebhair
In treas cumhachta in toil
Créd fá tug Día in tuicsi dúin
Do chum aithni do bheith agoinn ar neithibh Dé go smuainmís orra
Créd fá tugadh in mhebhair dúin
Do chum cuimhnighthe ar dhlighthibh agus ar thiodhluicibh Dé
Créd fá tugadh an toil agus an breithemhnus saor dúin
Do chum Dé do ghrádhughadh agus a thoil do dhénamh maille ré luaidhecht
Atáitt
cédfadho corpadha ann
An chédchédfadh radharc na súl
In dara cédfadh éistecht na gclúas
In treas blaisecht a bheóil
In cethramhadh boltanus na srón
In cúigedh mothughadh nó glacadh na lámh
Créd asa tug Día na cédfadha corpurdha dhúin agus na boill ó shin amach
Do chum go ndénmaois leó so uili seirbhís Dé in gach uili ní
Atáitt secht tiodhluicthe ag in Spirit Noemh
In cédtiodhlacadh an eccna
In dara tiodhlacadh in tuicsi
In treas tiodhlacadh in chomhairli
In cethramhadh in nert
An cúicedh in t-eólus
In seisedh in trócaire
In sechtmhadh ecla in Tigherna
DO THRÁCHTADH AR THIODHLUICTHIBH IN SPIRITA NAOIMH
Créd adubhramair anois
Tiodhluicthe in Spirita Naóimh
Créd dá bhfognaid tiodhluicthe in Spirita Naoimh
Do chum ar ndénamh umhal do ghluasachta diadha
Créd in tarbha a ttéitt tiodhluicthe na tuicsi
Do bheir sé oruinne fírinne do thuicsin
Créd do ní tiodhlacadh na hegna dúin
Cuiridh sé d'fhiachaibh oruinn breithemhnus maith do bhreith orrtha sin
Agus tiodhlacadh na comhairli
Do chomhairli do dhénamh ar na neithibh dárab buidhech Dia
Agus tiodhlacadh in eóluis
Rogha mhaith do bhreith ar na neithibh ar a ndénmaois comhairli
Agus tiodhlacadh na trócaire
Do ní sé connradh idir anam agus Día
Agus tiodhlaicthe an nirt agus na hegla
Cengluitt in t-anam friú féin
Nach íatt so uili oifige na subháilchi
Treóruighid na subháilchi sinn do chum résúin agus dlighidh Dhé
Treóruighid na tidhluicthe sinn do chum gluasachta in Spirit Naoimh
Atáitt dá thoradh décc ag in Spirit Naomh
An cédtoradh in grádh
In dara toradh an tsíodhcháin
An treas toradh an bhuaine inntinne
An cethramhadh in búidhechus
An cúigedh in creidemh
An seisedh srian ris na hantolaibh
An sechtmhadh forbfháiltechus
An t-ochtmhadh foighidni
An naomhadh maith
An
cennsuighiocht
An t-aonmhadh
ciúnus
A dó
genmnuidhecht
Atáitt
mbennuighthi ann
As benduighthe na boicht ó spirit ar an adhbhar gurad leó ríoghacht flaithius Dé
Is benduighthe na daóine míni ar in adhbhar go mbía selbh na talmhan acco
Is benduighthi lucht an dobróin ar in adhbhar go tiobharthar comhfhortacht nó sólás dóibh
Is benduighthe na daoini ar a bhfuil ocrus agus tart an chirt ar in adhbhur go bfhuighid a sásadh
Is bennaighthe lucht na trócaire ar in adhbhor go bhfuighid trócaire do ghénamh orrtha
Is bennaighthe na daoine atá glan ó chroidhe ar in adhbhor go bhfuighid Día
Is bennaighthe na daóine síodhchánta ar in adhbhar go ngoirther clann Dé dhíbh
Is bennaighthe na daóine fhuilngius inghreim nó folenmhain ar son in chirt ar an adhbhor gurab leó flaitheamhnus Dé
Créd adubhramair anois
Na hocht mbenuighthe
Créd iatt na neithi na benuighthe
Na hoibrecha is ferr do na subháilchibh agus do thiodhluicthibh in Spirit Naoimh
Créd dá ngoirther na boicht ó spirit
Na daóine nach iarrann anóir ná saidhbhris bec ná mór
Cia hiatt na daóini míni
Na daoini nach fuil ferg ná gluasacht na feirge amháin ionnta
Cionnus tselbhuighid so in talamh
Tré bheith dhóibh 'na tigherna orrtha féin
Cia hiatt lucht in dobróin
Na daóine fhágbhus 'na ndiaigh ó thoil aoibhnius bec nó mór an tsaoghail
Cía ara bhfuil ocrus in chirt
Na daóine do ní ó dhúthracht gach uile ní atá d'fhiachaibh orrtha
Cia hiatt na daóine trócairecha
Na daoini agá bhfuil truaidhe dá gach aón agus don choicrích féin
Cía atá glan ó chridhe
Na daóine mharbhus gach uile antoil dá mbí ionnta
Cia hiatt na daoini síodhchánta
Na daóini chuirius síth ionnta féin agus a gcách oile
Cia híatt fhuilngius inghreim ar son in chirt
Na daóini atá daingen sa chert dá mhétt folenmhain dá ndéntor orra
Créd fá ngoirther bennaighthe do na hoibrighthibh sin
Ar an adhbhor gurab ionnta atá benacht na betha a bhus agus dóchus bendacht na betha thall
Acc so mur is cóir don Chríostaidhe do dhénamh gacha maidni
Buidhechus do thabhairt do Dhía ar son a choimhéda san oidhche do chuaidh tairis agus ar son gach tiodhluicthe oili dá bfhuair uaidh, agus a chorp agus a anam do thabhairt mur offráil dá Thigherna, agus grása d'iarraidh air do chum gach neith dá ndiongna sé in lá sin do dhol a nglóir dá Thigherna
A Phaidir, a Avé María, A Chré, a Shalvé Regína, a Chonfiteór, agus urnuighthi oili do rádha, agus aiffrinn d'éistecht ó dhúthracht
Ag so modh coimhétta in chogúis ghloin gacha hoidhchi
Buidhechus do thabhairt do Dhía roimh dhol do chodladh ar son a bhfuaruis do thiodhluicthibh uaidhe, agus go háiridhe ar son a bhfuaruis uaidhe an lá sin
Smuain ar na pecuidhibh do rinde tú in lá soin agus aithrechus do bheith ort fána ndénamh maille réna chor romhatt a bhfaoisidin san aimsir is cóir
Maithmhechus d'íaraidh ar do Thigherna ar son t'uili phecadh maille réna chor remhat go daingen gan phecadh do dhénamh as sin súas
AONGHUS DUBH Ó DÁLAIGH CC
Scél tásgmhar do ráinig fá chríochaibh Fáil dá ttáinig lántuile a nGaoidhiltigh Cláir do chloinn áird áithiosaigh Mhíleadh Easpáin
Toisg áirmhioch ar lár an laoi ghil bháin tug gárda láidir mhic Aoidh mhic Seaáin do chuir ár ar bhárda an aolchaisleáin
'S báidh liom nár fágbhadh neach d'fhuidheall an áir gan chnáimhghearradh a bhfán an mhaolchnuic áird acht an bhráighe atá fá dhaoirsi a láimh
Ón lá sin bú láidir Gaoidhil go bráth, 's ní náir liom mar táid na laoich sin slán d'éis an áir gan chneádhuibh a gcaoinios sleágh
'S ní bás do shliocht Seaáin mhic Aoidh go bráth amárach dá bhfághaid a n-aoinfheacht bás d'éis áthuis láinmhir an laoi so amháin
So an ghárda do bhí an lá so ag sraoineadh an áir d'fhuil Rághnuill nár ghrádhuigh síoth do ghnáth 's nár chuir lá ná cáirde am dhíol ar dháimh
Táin státmhar árrachta míleadh mBreágh nár ghabh scáth ré ndá urad buidhne ar áth 's leis nár ghnáthach sámhchodladh oidhche d'fhagháil
Do-ní lá do lár na hoidhche dháibh gárlasair smálghairthe críche a námhad
Is iomdha Spáineach scáithgheal dírioch leábhar is feilm bháinghreanta ar ádhbhar laoich ar áird, scéith áille táite le clí dheasláin, is lámh láidir fhágus le píosa práis
Ceann an bhárda ar sgáth an spíce ar lár a ndiaidh sháirmhic áirmhigh Aoidh mhic Seaáin, lámh láidir mhic Sáidhbhe as dídion dáibh
'S dá ttráchtuinn a ndeárna ó a aois go bás d'áithios mhic Sáidhbhe scríobhtha a bpár, budh mé an fáidh dob fheárr fios a gcríochuibh Fáil
Do-chluinim mar do-chluin cách scél chuirfios a lán a ttrén; ciodh gearr ó a-né gus a-niugh 's fada ráinig fios na scél
DOMHNALL MAC EOCHADHA CC
Mairg do-chonnairc ceann Fiachaidh do dhíoth an fhéil óirsciathaigh; bheith d'easbuidh a chuirp dá cheann do dheasguibh uilc na hÉireann
Mairg mairg do-chonnairc a chorp ar díoth chinn mar do-chonnarc
dob fhearr dall an rosc roimhe, cosc ní ham dom eólchoire
Mairg riamh ar a raibhe an chos rug mé san áit ar fhéachos mo sciath a ttráth a thurbhuidh a nÁth Cliath 'na cheathrumhnaibh
Mairg do osguil an abhra tug orm an ceann cathardha, an lúdh gan anam d'fhaiscin, nó an chalann úr ordhairc-sin
Mairg 'gá raibh an chluas ré a gclas scél a bháis an t-am fhuaras; do bheadhg am chliabh mo chroidhe, 's do shearg ciall ar gcollai-ne
Mairg do bhraith, gi-bé as cionntach, mac Aodha, an triath toirbhiortach; fearg Dé ar an tí lé a ttorchuir an té budh rí ar Raghnallchaibh
Mairg tuaith is creachadh cille toisg cinn mheic meic Duirinne go cúirt roighil suairc Sasan; doiligh a chuairt chuca-san
Mairg nách faghann mar a bhfuil, cóir gaoithe agus uain arthruigh do-bhéaradh sinn go Sagsuibh d'fhéghadh chinn an churadh-sain
Mairg tarla mur do tharla ord fileadh fóid fionnBhanbha fá theann eachtrann 'na easbhuidh, an ceann dearcmhall déidgheal-soin
Mairg dá fhine do fhuirigh beó dá éis dá fhiafraighidh, cia bhus díon dún 'na dheaghuidh do shíol a ghlún ngeinealaigh
Mairg oile dá n-uair misi, ní hé as crádh don chroidhi-si, crádh damh-sa mar gach nduine 's dá lán m'annsa is m'ionmhuine
Mairg as mó dhúinne ná díoth ceann Fiachaidh nár ob eissíoth, cliath fhasgaidh na ndruadh ag dul a n-asgoidh lé sluagh Sacsan
Mairg dhíbh nách n-aghann ar-ís do neamhthoil Ghall 's an ghiúisdís, ní sia a chalann, dámadh cead ó Dhia a anam ar aiseag
A ndíol a bhfríoth lé Fiachaidh d'fhuasgladh giall ó Ghailltriathoibh fríoth bráighe ghill lé Galluibh; scáile a chinn do-chonncamair
AONGHAS Ó DÁLAIGH CC
A cholann do-chím gan cheann, sibh d'fhaiscin do shearg mo bhríogh rannta ar sparraibh a nÁth Cliath; d'éigsi Banbha bhias a dhíoth
Tú an cholann do-chonnairc sionn ós cionn mórshluagh ad mhionn shúl; gé taoi a n-ainriocht nuaidhe a-niogh, dob áirmhioch do chion ar tús
A chuirp oirdheirc dob fhearr clú, ód-chonnarc thú ad cheithre chuid, ní bhia an croidhe cédna am chliabh 's ní bu cuimhnioch ciall mo chuirp
Tú do dhall radhorc mo rosc, rug luadhaill mo chos ar gcúl; a cholann do chlaoi mo thrén, ní chuala riamh éacht mar thú
Cia fhóirfios easbhuidh na mbocht, nó cia bhronnfas crodh ar chléir
a cholann ó taoir gan cheann, ní marthain dob fhearr tar h'éis
Cia ar a n-iarrfuid draoithe duas
cia ó a bhfuighid cuairt do shíor
ó taoi, a cholann, gan bheith beó, cia chinneóchus ceól ná fíon
Ceathra boill brisde na ruag do-chonnarc uaim a nÁth Cliath, dá gcomhroinn ar cheithre spairr tug mo chroidhe fá dhall chiach
Na boill-sin do bheith gan cheann tug críoch Laighion na learg n-úr gan riar deóradh, gan cheól crot, gan luadh comhlann, gan chor clú
Mairg do-chí césadh na mball lér ghnáth bronnadh arm is each, dá bpianadh ag gaillsin ghéir; mairg tárruidh a ré do theacht
Scél fá mbíd curaidh ag caoi, boill lúthmhara an laoich ón Ghleann roinnte ar sparra chruaidhbheann chlach d'éis claochluighthe a ndath 's a ndealbh
Scaoiltioch ortha ó thír go tír, laoich coigcríoch do-chínn ad dhún; scaoiltioch bantrocht, scaoiltioch scol, is diombáidh liom a gcor súd
Uch a chinn chnuaisge na gcreach ó thír námhad lé neart sluaigh, nách tarla a fhiú d'onóir ort do cholann do chor a n-uaigh
Sul do-chonnorc féin do mharbh, a mhic Aodha na n-arm nocht, truagh mar tharla croidhe am chlí, nó nách dall do bhí mo rosc
Far-íor ní fhaicfiom go bráth an troigh lúthmhar ná an lámh gheal, is ní fhaicfeam choidhche an ceann dob fhearr cuma, dealbh is dreach
DONNCHADH MAC DOMHNUILL MIC EOCHADHA CC
Cia anois fheithmhios d'iath Laighion d'éis an fhir nár sáruigheadh
lámh fhial dob éinneirt oirbheart riamh ar eimeirt uasailbheart
Iath Laighean, d'fhínné gach fhir, go lá a fhaghála a n-aisgidh do budh teann Fiacha ar gach fear fá cheann an iatha d'fheitheamh
Ar smacht, ar iomchar aoigheadh, scél as cóir do chommaoidheamh, beith mar do bhiadh dá maireadh gan a bhreith d'fhiadh fhionnLaighion
Ar chuimhne ó do-chualaidh mé cách ag coimhreic an sceóil-si, scél doiligh oile ní fhuil am chroidhe acht oidhidh Fhiachaidh
Ó Raghnallchaibh na ruag mear do bhí uaim ar iath Laighean; do scaoil uaim an iatha ó shin Fiacha ar an uair fár imthigh
Uatha ó do-chuaidh a gceann sídh, fian Laighion lán do neimbrígh; 'na dheóidh is dearbh nach deachaidh sealbh an leóin ó Laighneachaibh
Do budh mór a luadh ré a linn, mac Aodha dob ard intinn; truagh gan acht táir ó thorchair do luadh ráidh ar Raghnallchaibh
Fear iomchair a theaghlaigh thruim nó gur thuit gan chur gcomhluinn; scol níor sháruigh 's níor chailg cill, is mairg thárraidh a thuitim
Truagh an lá-soin luaitear linn 'nar dheónaigh Dia do thuitim; go hécht Domhnuigh do rádh ribh do chládh d'fhoghlaidh níorbh fhéidir
Ní mhairionn duine ar domhan acht Dia dhuit dá dheónoghadh do shaoil gan eadráin oraibh teagmháil daoibh re Danoraibh
d'fhearoibh Laighion na learg réidh ó fuaras t'oidhidh d'oilbhéim, guth an bhróin a mbeól gach fir, gan óidh ar cheól dá gcluintir
Sgaoiltioch orra ó ar-oile a-nois ó taoi, a Fhiacha, 'na n-égmois, fád bhrataigh ag gníomh a ngreagh a mbíodh do mhacaibh Míleadh
A gcrích Midhe na múr ngeal lór sáirfheadhna cúig gcóigeadh, a dhóigh shéd shíl na bhfileadh, a mhéd tríbh do tuirsigheadh
Bás mheic Aodha an aignidh ghloin, guais go mbia an uair-si an fhiodhbhaidh a bhfad a bhfás gan eatha ón bhás do lag Laighneacha
Tré bhás Fhiachaidh mheic Aodha dóibh dob fhearr a iomthaobha dlighid mílidhe Craoi Chuinn caoi mar ríghfhine Raghnuill
Truagh nách tarla sul torchair, bu díon d'ógbhuidh armghlonnaigh, fál ordhairc a n-eagar ghliadh am dhreagan gormghuirt Ghailian
Ón lá do thuit, truagh an cor, do-chím lé cách go rugadh, a mbeach eóil ós dá iomluadh, breath leóin ar an Laighionshluagh
Fás na bhfíonshlat fútha sin is tuirsi an laochshluaigh Laighnigh, is tuirsi scol Iatha Airt Fiacha do dhol gan díoghoilt
Bíodh mo shlán bheith rém beathaidh, 's as sé sin do Laighneachuibh, tú fúinn ar ttocht mar thuile gan m'úidh ort, a eólchuire
Tar gach aoinfhear dá aos gráidh dá ghualainn anba an anáir go hoidhidh cinn na gcuradh fa doiligh inn d'athrughadh
Baile na Corra do-chím, ní beag é d'adhbhar imshnímh, do león gur líon an baile a mbíodh ceól a gcomhnaidhe
Ceann an oighre-sin Aodha riamh nár mheabhruigh míothaoma, ceann gan toil d'fhionghoil ná d'fheall tar mhoir ó fhionnmhoigh Éireann
An ceann do cuireadh tar muir misde sibh, a chlann Criomhthuin; lé feall uaibh-si níorbh ionchuir, ceann dob uaisle d'Éirionnchuibh
Ceann budh cosmhuil ris in gceann níor cuireadh ó iath Éireann; ceann do scoil badh teann ttabhaigh, ón Ghleann soir go Sagsonoibh
FEARGHAL MHAC LUGHAIDH
Do-chím gach fear acht Fiacha eidir uaisle is airdtriatha, 's daoine gan bhéim ar a mbloidh 's a ndraoidhe féin 'na bhfochoir
Do-chím a theaghlach tromdha 's a ghaol 's a lucht leanamhna, 's ní fhaicim céile na gcliar dá bhfaicinn gléire Ghailian
Do-chím ollamhuin fhóid Breagh, do-chím cliara na gcóigeadh, feadh comhóil in gach caithir fá onóir 'gá n-ardfhlaithibh
A lucht do-chí nó do-chluin, an truagh libh draoithe an domhain fá threisi 'gá ttriathaibh féin 's meisi gan Fhiachaidh ainnséin
Nó an truagh libh, a lucht comtha, do dhíoth cinn mo chobhartha a mbí do thár oirn d'éigin 's moirn 'ga lán dom leithéidibh
Nó an truagh libh mo dhán gan díol 's mo chion ag dul a ndimbríogh
d'éis an tseisi ór slonnadh sinn meisi an t-ollamh gan uirrim
Ionann bhraithim go nua a-nois an té as treise ó taoi am égmhuis, is an tí as éidtreise iocht ar tí m'éignei-si a n-aoinfhiocht
Ní sheachnann sluagh dá mhéad mé, guais leam gach lucht dá loige; am chádhos do-chuaidh caithiomh, tárras uair nách íocfaithear
Créd an diamhair-si ar ndul air
nó an truagh nách faicim Fiachaidh
ós é do fhédfadh m'fhurtacht is do fhégfadh m'anocracht
Ní fhaicim é lé treimhsi, a chomhrádh ní chluineim-si, a-muigh ar tolaigh ná as-toigh; cá conair a bhfuil Fiachaidh
Créd nach faicim flaith Laighion a measg druadh ná deóraidheadh, ag deaghthuar teasd ná troimneirt a measg creachshluagh gcreachoirdheirc
Ná a measg bandál ná brughadh, ná mac ríogh ná ríoghcuradh ag buain teasd a ndoibheart díobh, a measg oireacht ná uirríogh
Smacht flatha ré feadh síodha, glés airm lé hucht móirghníomha, uch nách cluinim far-íor uaidh gníomh dá gcluininn an chéduair
Créd nách cluinim mar do chleacht Fiacha ag geimhleadh giall n-oirdhearc, ná a ttús coinneadh crú deaghBhroin ag toilleamh clú a gcaithbhearnain
Ag sreathadh con ar chionn sealg, ag deilbh chean ná ag cosg díbhearg, ag cosg doirre sgol gan scíoth, ná ag dol a gcoinne coigcríoch
Do bhíodh againn, gach aoinfhear do lucht dénta duanlaoidheadh, luagh ar a nós a-nallain; truagh nách 'na thós tárramair
A chomairce 's a chosnamh, a thionnlagadh tarbhach-san, a rún 's a chomhrádh ré chois, a roghrádh dún 's a dhíoghruis
Ionann fa m'fhachain scíthe a chomthaigh 's a choigcríche, 's a mair don laochruidh Laighnigh, a chaomhthaigh 's a chomhairligh
A mbí ag éagnach dá aithle eidir chairde is chomhaighthe, damh féin as foide leam-sa féil broide na mbuidhean-sa
Beag an chúis lúthghára leam gach lá féile dá bhfaiceam; mór bhflaith 's gan eision orra, sgaith ar seiseadh saoghalda
Ní mó as cúis lúthghára leam ól fleadh ná imirt fhithcheall, ná rith deighfheadhach sadh seang a ndeidheanach damh ndíleann
Beag thógbhuid ceó dom chroidhe, gníomh each ná lúth laochruidhe ar maghucht ná ar maoilinn ghloin, ná amharc aoibhinn aonaigh
Ar cheól, ar laoidh ná ar leabhar ní fhuil m'aire ag oibriughadh, ar ghroigh mhuirnigh ná ar cuan con, ar fuighlibh suadh ná seanchadh
Gan fhaigsin Fhiacha ní fhuil séd dá áille ar druim domhain, ceól sídh ná seanchos feasa, bheanfas dínn an doilgheas-sa
Ní fhéduim, an uair do-chím, gan chor gach ní a neimbrígh; grádh a n-aoigheadh ós gach fhear, gach aoinfhear slán acht seisean
Truagh nách cluin mo chuid cridhe mur táim lé headh n-aimsire, d'éis loighe dom aigneadh air gan chaidreamh oile d'iarraidh
d'iath Laighion as dúthchus damh, dó san chaill-sin do-chuamar, lé neach dhíbh níor threabh mo thoil; do-chím gach fear acht Fiachaidh
FEARGHAL ÓG MHAC EOCHADHA CC
Mairg atá tar éis Fhiacha gan airighidh éintriatha, 's nach áil le triath oile inn ón iath go ar-oile d'Éirinn
Mairg agá bhfuil a ndán dó triath d'iarraidh tar éis Fhiacha; ní fhoil san tail acht taidhbhse, mo thoil air dá n-aghainn-si
Giodh mairg a-tá mar táim féin, ní mé a-mháin dá mbean oilbhéim; neach mar táim uadh is iomdha, truagh mar táim gan tighiorna
Mairg 'gá raibh a ró muirne a gcogar 's a gcomhairle, sgath a rún, a ghrádh 's a ghean, 's a lán ag tnúdh 'na thimcheal
Mairg do chleacht a chaidreamh séimh 's a bhronnadh ríoghdha roiréidh 's a ghnúis donnbhán mhaordha mhear 's a chomhrádh aobhdha áilghean
Mairg as beó a ndiaidh ar ndeadhla, m'fhear tobhaigh, mo thighearna, m'fhear toighe, mo ghaol, mo ghrádh, mo laogh croidhe, mo chompán
Mairg mhairios gan mhac Aodha, neach tar m'éis ní hiontaobha, fear ónár bhuan séd ar sliocht, truagh gan ar n-ég a n-aoinfhiocht
Truagh mar táim tar éis Fhiacha, mairg bhíos ar díoth deighthriatha, 's mé fá thrén Gaoidhiol is Gall 's gan trén ar aoinfhior agam
Mairg do chuidigh choidhche a ghoin, misde Gaoidhil goin Fhiachaidh; mar tá a mhairg, a Dhé, dhamh, a mhairg don té lér tionnsgnadh
Más d'fhuath croidhe nó a gcruth fill, mairg dá ttáinig a thuitim, ceann an chaomhchuire ó Bhóinn Bhreagh, ceann slóigh laochraidhe Laighean
Mo romhairg fuair mar fuair mé d'éis Fhiacha is adhbhar truaighe, sé 'na aonar go Dia ar ndol saoghal budh shia ná a shaoghal
Mairg, a Dhé, nár dhídean damh ceann na ndámh is na ndeóradh, ceann gan locht, ceann na gcuradh, ceann na mbocht do bheathughadh
Dob é fear coimhéda ar gcruidh, mairg as beó tar éis Fhiachaidh, 's mé gan aonduine dá éis 'na aoghaire agam airnéis
Gidh iomdha mairg roimhe riamh fuaras do ghasraidh Ghailian, bás an té nár airg ollamh, mairg mar é ní fhuaramar
AG SO DUANAIRE FHEIDHLIM MHIC FHIACHAIDH MHIC AODHA EOCHAIDH Ó HEÓGHASA CC
Ionmhuin teach ré ttugus cúl, fionnbhrugh luchtmhar na lios mbán, múr síodhfhoirfe sliombláith saor, fionnráith chaomh líodhoilfe lán
Ionmhuin míntreabh ágbhláith oll, a fágbháil ba fírleasc leam; do bháith a snímhimneadh sionn, ráith fhionn na sídhinghean seang
Ionmhoin meadhair a mac ríogh, ionmhoin tlacht a heasdadh n-úr, ionmhoin reabhradh a con gcaomh 's a scor saor leannghlan ar lúdh
Ionmhuin snuadh bláithgheal a brat 's a sluagh 'na ngnáithbheartaibh gleac, séis neamhdhuidhe caoine a crot 's faoidhe a stoc mbeannbhuidhe mbreac
Ionmhuin sreath dáileamh an dúin nách ráiteach ré headh an óil, 's fuighle a hógbhan snuaidhgheal sídh do thógbhadh dínn buaidhreadh bróin
Ionmhoin a heasrán 's a haobh, 's is ionmhoin seasdán a sluagh, is mearghraifne a ngreagh dá ngníomh, sníomh a sleagh reannghairthe ruadh
Is amharc a hasnadh ndlúth is radharc a gasradh ngnáth, silleadh a coilgshleagh 's a cuach, rinneadh a bruach mboirdgheal mbláth
Díogha turuis tarla liom, anmhoin a nUltaibh dob fhearr; dul go port na saorchlár sliom olc liom is claochládh am cheann
Iosdadh niamhghlan Cairrge an Chróigh nách iatar le haidhbhle sluaigh, Traoi Laighion an síodhmhúr séimh, díobhdhúdh dom chéill m'aigheadh uaidh
A ttarla do radharc riom is amharc marbhthach rom-mheall; muna síoth a saoirlios sliom, ní fríoth liom aoibhnios dob fhearr
Treabh asnabhláith go ngné ngloin, an é teach Manannáin mhir, nó an síoth fár fhear Fionnbharr fuil, nó an teagh 'nar shuidh Sioghmhall sin
Nó an é teach Ábhartaigh d'fhoirm an bláthbhrugh-soin nách beag gairm, nó síoth líonmhar braitgheal Boidhbh, aitreabh Doilbh nó síodhbhrugh Sainbh
Nó an é do scar Aonghus Óg ré hEalcmhar nárbh aobhdha rúd
múr griandoilfe fán gnáth éd, nó an scáth brég siabhairthe súd
Nó an é Nás, róbhrugh na ríogh, inar ghnáth an ógbhadh fhial, nó lios Carman na gcladh n-úr, an múr glan fá ngabhladh grian
Iosdadh slaitgheal Cairrge an Chróigh, aitreabh as daingne acht ar dháimh, múr na ttreabh saoghalta sídh, aonshompla sídh is cean cáigh
Iomdha dream ag conchlann cleas, is fothrom arm slios re slios, is cuach lán mbeannbhuidhe mbras, 's sgeamhghuire ghlas lámh san lios
Treabh lonnrach na laochradh n-óg, mo-chean snaidhm na n-aolchloch úd, garrdha caomhanta um chath nGrég, scath na séad saoghalta súd
Ó chlachaibh ceangail gach cuaigh 's ó lasruibh a heirreadh n-óir is fatha siabhraidh lé súil datha an dúin niamhghlain am nóin
Ionmhoin teach dá ttá mo thoil, ionmhuin fear a-tá san toigh, draig airmghreanta as arnaidh guin, tuir daighshleachta barrghloin Broin
Teach mheic Fhiacha, iosdadh saor, fialbhrugh nach beirthior a bhuadh, tar a ndéinim ní dó a-tám, mó mo ghrádh d'Fhéilim mon-uar
Fearr do dhíol annsa an t-ainm fuair 's na hairrdhe ar nach aghthar béim; díoghruis muirne an mhéirsheing bhúidh fuighle rúin ar bhFéileim féin
Díorgha a gheallámh, gloine a bhés, a fhoidhide, a neart, a nós, buga a mheanma ag dáil a dhuas, a chruas a láibh feadhma fós
Grian nua ag ardachadh ós fhiodh, triath Raghnallach na ruag mear, glac rochalma as réidhe am chrodh, céile scol bothadhbha Breagh
Mac mheic Aodha, óradh ceall, gein mhaordha mórtha na bhfonn, cosc ainbhreath Adhbha na bhFionn, mionn amhra na Laighneach lonn
Rún eagnuidhe as amhra ciall, arthrach as seasmhuighe seól, dórtadh créachtfhala clann ríogh, sníomh céadfadha Gall a ngleódh
In dá Aodh dá ttugas tol, lé ttugtha aobh dá gach fhior, táinig dom chrádh tuirsi as-teagh, grádh na bhfear rom-chuir-si a gcion
Inghion Fhiacha, aigneadh saor, an chiallmhar fa cneasda rún, dreach niombán do nuaidhe cliar, triall uaidhe fa diombádh dún
Méd is tighe a toirbhiort ttrom do bhoingsiod dár slighidh sionn; dísle a rúna is roghrádh leam, do mheall comhrádh Úna ionn
Gnúis nár as soidheargtha snuadh nách doimheallta ag dáimh fá dhíol, toradh gég na nGaoidheal n-úr, rún nár bhrég aoinfhear fá fhíon
AONGHUS Ó DÁLAIGH CC
Rugas ainbhreith ar Fhéilim; móide clú an bhuig bhaismhéirsheing, saoirdhreach nach cumhang croidhe, fulang daoirbhreath dámhscoile
Munar fhulaing ainbhreith damh nó dom ionnshamhuil d'ollamh, roisc thaidhleacha, taobh mar thuinn, ainbhreatha d'aon níor fhulaing
Ní fhéd énlaoch a n-am gleóidh breith a bhuaidh d'áis ná d'aimhdheóin, cruth séghuinn ar snuadh gcaoire, 's do-bhéruinn uadh iolmhaoine
Ar mhac meic Aodha an airm ghloin treisi mé do mhaor tabhoigh ná an tí as treisi lámh is lann, 's gan meisi a n-ágh acht anbhfann
Fá cheann fhiach nár dhlighios de, rugus ar ríoghmhac Saidhbhe breath daor budh doiligh d'fhulang, an saor oinigh abhramhall
Misi ag doirbhios ré a dhreich gloin, foidhideach é rém iomaidh; bas seingrinn ren suirghioch sinn, cuimhnioch ar Fheidhlim m'intinn
Do bhreith eólach a n-iúl ghrinn is tuar ardfhlaithis d'Fhéilim, cúl dromannach ós dreich gil, bheith úr orramach d'éigsibh
Go n-íoca Dia ré a dhreich mbuig gach uirrim uadh dá bhfaghaid scola duilghe Cláir Connla, fuidhle áir na healadhna
Ní fhuileóngadh duine a ndoirr acht mac ríghfhréimhe Raghnoill; filidh Chláir iobhraigh Éibhir, ionmhuin dáibh an deighfhéinidh
Ionmhoin loinnear a ghruaidh ghloin, is ruisc mhalla mheic Fhiachaidh, 's a chneas géigmhíolla saor slim nach daor éigcríonna intinn
Níor bhraith mé mana seirce aniú acht an t-óg innilte ar feadh fhuinn mheadhraigh Mhaisdin don druing mheanmnaigh mhóraisdrigh
Siad féin as dídion don druing, gasruidh fhial d'fhine Raghnuill, laoich reannchorcra nách dáigh a ttroid, ceannphorta cáigh a gcomhruig
Tarla d'éis a sgagtha a scoil deoch molta ag mnáibh Ó tTuathoil; fuair Úna dáil na dighe tar mnáibh úra a haimsire
GIOLLA ÍOSA Ó DÁLAIGH CC
Fréamha an chogaidh críoch Laighion; innte bheas do beathaigheadh grís ghairthe an ghégoirir ghloin, céddoighir caithmhe an chogaidh
Críoch Laighion na lios ndaithgheal, fréamh bunaidh lé mbeathuighthear, an fhíochfhrasach armdha fhionn, fíorthosach fhaghla Éirionn
Dí táinig teidhm dá ceanuibh cogadh Gall ré Gaoidhioluibh, conghal nár coisgeadh ó shoin fá fhonnMhagh bhfroistiugh bhFionntain
Ón ló tug Mac Maoil na mBó Goill go Teamhraigh, tuar iargnó, níor shaoghlaigh síothcháin acht seal fá fhaobhruibh líochláir Laighean
Bliadhain tríochad ceithre chéad ó thug Diarmuid, díon ainbhéad, inmhillte foghail na bhfear, finnghinte am tholaigh Thailtean
Críoch Laighion, leaba an bhuaidhridh, ó shoin 'na heing anshuaimhnigh 's 'na héntuinn chrithir chogthaigh fhrithir éachttruim fhóbartaigh
Lá leó-san, lá le Galluibh, siad ortha go hursannuibh, na Goill fán sléchtmhuighigh saoir ar chloinn gcréachtdoiligh gCathaoir
Mar sin dóibh díochra an pudhar dá n-athchur, dá n-uathaghadh, lé fíorShaghsuibh bonn frí bonn fán bhfonn síodharsuidh slatchorr
Mairid d'fhuidheall na healta dias fhóirfios a hairmearta, dá cheinnbhile fán baoth bean, do dheirbhfhine laoch Laighean
Dá mhac Fhiachaidh mheic Aodha, Féilim fíochdha forraonda, gnúis bhreachtghlan na ttroimnél ttrom, 's an soighnén reachtmhar, Rémonn
Atáid ón ló fá leanbhdha, an dá onchoin oireaghdha, ag ionnradh gach énuilc riamh fá fhionnmhagh gléghuirt Ghailian
Mór ttroid, mór ttachar ttalchair, tugsad riamh im Raghnallchaibh a bhfaighnibh a bhfádmhagh nglan, 's níor fágbhadh Laighnigh leó-san
Fríoth daingion dá ndearnsad bun, dá ngoirthear Gleann Mo Luradh; cuire fras na síothbhrugh sean, a ndíothchur as ní héidear
Do-rónsad fiodhfhál farchaidh don ghlionn áigh lé hallmhurchaibh, treabh fhochainnte nách beag brath, nach dochoillte nead nathrach
Níorbh fholáir cruaidhe a gcroidhe, minic trá do turnfoidhe an fraisghleann fíochdha foltach fairseang gríobhdha guasachtach
Gleann Mo Luradh na learg ndlúth mór tárruidh d'olc is d'iomthnúth, 's níor baoghluigheadh é giodh eadh, saorbhruidhean do ghlé an gaisgeadh
Lugha a chách is guais don Ghlinn, líon a n-aightheadh um Fhéilim d'fhuirinn neartmhair áith fhosaidh d'ealtain ghnáith an Ghleanna-sain
Raghnallaigh bheódha, Branaigh, fá Rémann, rosc rionnamhail, dá ghuaillidheacht taobh re taoibh, caor do chuainfhirshliocht Cathaoir
Ní hé an Gleann, dom meas, a-mháin léigthear leó a los a bhforráin, clár fóidshean na bhfiodhbhadh ngeal, acht cóigeadh lionnghlan Laighion
Féilim reachtmhar na ruag ttiugh dingébhaidh d'áis nó d'éigiun, ar congbháil coinbhliochta is chean orláimh oighreachta a aithreadh
Cosmhail go gcualadur soin a gcomhrádh re cloinn Lughoidh, dár loc roinn athardha an fhir ré a chloinn nathardha neimhnigh
Dá mhac fá bhfearthaoi frasa ag Lugh Mheann mhac Aonghasa, díon iatha a gcleatha corra, Fiacha, Eacha, a n-anmanna
Ar mbeith gan deabhaidh dálach don tsaor shuilbhir shoghrádhach, drong colgdha tiaghoid dá thoigh, iaroid orba ar a n-athair
"Choidhche a-rís," do ráidh Lughaidh, "ná canaidh ar chanabhair, ná hiomluaidhidh a-raon rinn, a chaor fhionnshluaighidh fhoirtill"
"Ní hathair do dháil domh-sa, ciodh fá n-iarthaoi oram-sa fearann deirbhshleachta Chláir Chéin
ní dáigh eighreachta eiséin"
"Fríoth liom-sa a los mo láimhe a n-ilteidhmibh anbháile fuinn arsuidhe Chraoi na Con ar aoi n-amhsuine, ar m'ionnradh"
"Do leigeadh fúibh, féchaidh ris, cosnuidh féin orba ar m'aithris, a uaisle feithidh an fonn, beithir uaim-se gan fhearonn
"Dá mhac lonna Luighdheach Meann tógbhuid orra, is é a aithghearr, ar n-éimdheadh críche ar an gcloinn don mhéirgheal shíthe shéaghuinn
Suil táir fuaradh a bhfeirge, gabhthar leó a los díbheirge eang ríghrianach na sreabh seang a gcean d'fhírmhianach Éireann
Do chloinn Fhiachaidh fhuighlim soin; ní córa do chloinn Lughaidh, laoich bhorba dán doiligh dol, orba cloidhimh do chosnomh
Féilim, Rémann, rún roibheart, ní fearr iad-san d'fholoidheacht, fíorchruaidhe do chách 'na gceann, an síodhchuaine ó ráth Raoileann
Budh mó sa chách a gcumas, bú lia d'orba is d'fhearannas, fir fhoinnMhidhe do ghlac goil, dá mhac oirdnidhe Fhiachaidh
Dreagain líomhtha as lia fala, coiseónaid clann Fhiachadha fonn treabharghlan tirmshlim tiugh d'imlinn leathanmhagh Laighean
Fiú a roimhéd chuirid 'na gceann d'uaislibh ríoghraidhe Raoileann; breith ar réidhe ré roile bheith lé chéile a gcomhnoidhe
Bíd lé aroile láimh do láimh Féilimidh, fairgseóir Chruacháin, dreach gnédhonn rén faltach fonn, is Rémonn marcach Málonn
Bíd réidh coimhéadach cogthach soirbh díbheargach díoghaltach, lán d'fhírimneadh ar gcúl gcean ag súr líninbhear Laighean
Críoch Laighean ar nár luigh aoir, dá thuir chogaidh chlann gCathaoir dá gciorrbhadh, dá gcomhdha a mbó; ionnradh na foghla a bhfréamha
CÚCHONNACHT Ó DÁLAIGH CC
Ursa an choguidh críoch Laighean, mór gceardcha do fiadhnaigheadh, re headh n-anbhuaine innte treabh armnuaidhe innilte
Mar tá riamh ó ré na sean, móide carthar críoch Laighean, lé díon bagair, lé cosc cáigh 'na posd cagaidh do chongmháil
Críoch Laighion na learg síthe eochair glas ngiall gcoigcríche, cédtobhach cairte na sean, sédtolach mhaicne Míleadh
Buime biodhbhadh na Fódla, aondaingean fear bhforfhógra, críoch thirmlíggeal armghlan fhionn, imdhídean fhaghladh Éireann
Seanaitreabh sinnsear síl Bhroin, uaim a síodha a seól cogaidh, ré ngnáthuighthear comhdha a gcean máthairthreabh fhoghla is airgneadh
Giodh mór lá do leigeadh riamh cóir cáich ré cóigeadh Ghailian, tearc uaidh lé tóir dá treisi do-chuaidh cóir na críchei-si
Atá éinchineadh innte nách leig do lucht aidhmillte buain ré feirg a foghla dhí, dan ceird comhdha na críche
Dá gceangladh an cath Laighneach síoth do chead a gcomhairleach, ní léigfiodh síol mbosghlan mBroin díobh gan chosnamh a gcogaidh
Ón chéidfhear do-chuaidh 'na seilbh d'fhéin Tuadhmhan na ttreas neimmeirbh, síol mBroin, na beithre cogaidh, troigh theichmhe ní thugodair
Aithris ar a n-airrdhibh soin do-ní Feilim mhac Fiachaidh; scaoiltear síodh Laighneach ré a linn, díon a n-ainbhreath ar Fhéilim
Bheith mar chách ó nach lór lais, caite dhó ag díon a dhúthchais ceilt gach éigin dá n-uighe a mbeirt éididh iarnaidhe
Leis ná cronuighthear choidhche triall re tosach geamhoidhche, bheith le sín fhuair na n-oirear a gcíbh cuain ná crannaigheadh
Ná mothaigheadh mac Fiachaidh suan sádhail ar óirsciathuibh, acht breith buidhe bheith mar sin bheith ag luighe 'na lúirigh
Usaide d'Fheilim Ó Bhroin triall foghla, fulang dochoir, teas gliadh 'na ghruaidh ag gabháil, a bhfuair ón fhiadh d'easanáir
Críoch Laighion na linnteadh mall, fiú a bhfríoth do throid 'na tiomchall nách dóigh í d'éineing oile, sí ag Féilim dá foraire
Mar sin do fágbhadh feacht n-aon Cú Chulainn nár char míothaom, re hucht comhdha in chláir Ultaigh ar dháimh ndorrdha ndíoghaltaigh
Tarla an uair-si ar ord n-Uladh geis nárbh éidir d'fhuasguladh, ceas naoidhean ortha ré headh gan scaoileadh orchra acht d'aoinfhear
Tionóiltear leó, ceann a gceann, ceathra hollchóigidh Éireann do bhreith na tána ó a ttighibh a leith ágha is aindlighidh
Cú Chulainn an chrotha loinn, ní fríoth do choisgfeadh comhloinn colg ná sleagh acht aongha an fhir do chaomhna chean an chúigidh
Ní bhíodh dearna ar a dath féin ó threasaibh na ttriath n-aigmhéil; ní bhíodh brat acht corcra ón gcath ó mhac ochta na n-Ultach
Mar do chaomhuin Cú Chulainn críoch Leamhna a los deaghfhulaing, caomhnaidh síodhaidhe síl Broin tír a fhíonfhuile ar fhoghluibh
Meadh do Choin na gcolg bhfuileach ar fhoghuil críoch gcomhuidheach, deaghshamhuil ar choimhdhe a gcruidh, oighre fearamhail Fiachaidh
Ní fríoth le Coin an chleasruidh, ag díon an fhuinn imriosnuigh, leath a bhfuair Féilim Ó Broin fá éineing dár fhuaigh d'Ultaibh
Minic do bhí ar bheagán suain ar shlios Bearbha an fhóid fhionnfhuair, is lucht feadhma dá faire, a n-ucht bearna baoghlaighe
Lá ag Sionainn na sruth n-énach, áith é ré hucht mBuiltéarach, lá im Baoill don bheithir Bhranach, feithimh do thaoibh Thuathalach
Téid go Laoighis lá oile, lá go himlibh Osruighe, lá fá bhruach Boguigh Ó Máil, ní d'fhuath coguidh do chongmháil
Gach ainbhreath dá raibhe riamh ag cách ar chóigeadh Ghailian, dá bhreith 'na n-aghaidh ar-ís samhail don bhreith do-bheirdís
Maith do-chuaidh críoch a gcogaidh síoth d'uaim d'éis a ndearnodair, luach a síodhchána ag síol mBroin, ríoghchána dhíobh nách deachaidh
Orra féin d'éis na heachtra, mór dá macuibh oighreachta im Dhuibhlinn Cliach mbraonuigh mbinn 'na maoruibh fiach ag Feilim
Ar mhac Fiachaidh feirrde a mheas fulang docra ag díon cairdeas, Laighnigh gur líon dá annsa taibhghidh díol san docar-sa
Snadhmadh síothchána síl Bhroin inghean Fhiachaidh Í Thuathoil, áladh nách deimhin do dhíol, bádhadh einigh na n-airdríogh
Minic bhíd ógbhaidh Almhan dá searc trá gan tionnabhradh, amharc Úna ar a n-aire, radharc súla sochaidhe
Ré linn Úna ní aghthair, dá bhfríoth riamh a Raghnallchaibh, síon fhuar acht turadh toirtheach, an sduagh umhal urnaightheach
DOMHNALL MAC EOCHAIDH CC
Éisd rém fháilti-si, a Fhéilim; ón taoibh thuaidh do sheinÉirinn ar tteacht daoibh Dia do bheatha
do scaoil Dia na daoirbhreatha
Dia do bheatha ar-ís tar h'ais
lá gearr dob fhada at éagmais, a gcrích Branach na mbeann nglas dream gan fhalach ar ionnmhas
Dia do bheatha ar tteacht dod thoigh
m'fháilti-si, a oighre Fhiachoidh, an treas uair, más anáir í, uaim ní faláir go bhfoighthí
Dia do bheatha ó fhonn Uladh
a leannáin fhear n-ealadhan, do chur buaidhiortha ar ghlóir Gall is sluaighshiortha ar fhóir eachtrann
Dia do bheatha
ar sén siobhail tángabhair toisc aithriomhuil gan chréidhim ón taoibh a-ttuaidh, a Fhéilim, lé caoir cathshluaigh
Dia do bheatha ón tír-sin thall 'na ngnáthuigheadh Cú is Conall, óigfhir gan slógh a samhuil do phór chóigidh Chonchabhair
Dá mhíorbhal cá mó cabhair
ón leith a-ttuaidh tángabhair; Rí an bheatha fá séd sochair do chéd beatha a mBranachaibh
A fhad uainn a-tá tusa lór dhuit, Dia do bheathu-sa
a amhsuine chinn na gcliar, a Fhinn gasruidhe Gailian
Ag triall a bhfad ré fáilte do lucht fuatha is fíorpháirte, mór dot aithne ar na harduibh a gclódh d'aithle h'ionnarbaidh
Mar fháilte, mar luach leasa, do-ghébhthá cúis cairdeasa laoidh fhada dámadh ál libh dom dhán ar aba h'aisdir
An drong táinig libh tar lear, rompa a gcrích láimhdheirg Laighean muna gcuirinn friú fáilte riú ní fhuilim ionpháirte
EOCHAIDH Ó HEÓGHUSA CC
Leanfad ar n-agra ar Fheilim, eó Bearbha an bhruaich inbheirfhinn; deacair dhó réidhiughadh rom, giodh mó a éiliughadh orom
Dá mbeith a fhios aige féin, mór mo dhíoth re a dhreich soiléir, cóir a chionta ar chúl na gcladh a ttiocfa dhún dá dhochar
Méd mo ghráidh dá ghruaidh sholas atá orm 'na fhaltonas, d'éis ar ndúthraicht-ne dhóibh sin, ag tnúthmhaicne mhóir Mhílidh
Bídh gach compán dár charus dom chur uime a n-amharas, ód-chíthir gur gheabh mo ghrádh gach bean líthir is leannán
Tré iomthnúth is é a rádha, mo charuid, mo chompána, lucht gach taoibhe acht Féilim féin, nach déinim daoine dhíbh-séin
Misi dá chur ós a gcionn commaoidhid cách go coitchionn, giodh maith é ní admhaim sin, 's dá n-abrainn é dob éidir
Annamh mac airdríogh eile, annamh Ultach d'áiridhe, mo ghrádh dá fhionnchúl fheactha, nách lán d'iomthnúdh aigeanta
An chéduair do-chuas 'na thoigh do char misi mac Fiachaidh, giodh mór ndaghragha dhíobh sin, tar shíol Labhradha Loingsigh
Aonduas is mó mhaoidhim air dá bhfuair misi ó mhac Fhiachaidh, teas croidhe do chomhall damh, robharr a thoile am thiomchal
Ó tá agam-sa d'orláimh sealbh ar an óg iodhannáir, fiú ar nduais-ne a gcora im cheann, fola uaisle na hÉireann
Ó nách creidid cách uile nách dó as fhoisce m'ionmhoine, an dá thaobh ní thréigfe sinn, tréigthe gach aon ar Fhéilim
Cneas tláith fá ttuillim falaidh, lámh fá luighid ríoghBhranaigh, slat shoidhealbha ó shédmhúr Breagh, cédghlún oileamhna aoigheadh
Onchú orláir an bhaoghuil, cneas caoin chognus iolfhaobhair, sciath fhine bharamhlaigh Broin, garfhaghlaidh tighe Tuathail
Aondóigh éigios Innse Fáil ua Aodha mhóirmheic Seaáin; gnúis dreachbhog nách tagra tim, leanfod ar n-agra ar Fheilim
Dlighim-si a agra ar Úna ó iomad a n-iomthnúdha, ar thuill damh-sa do dhiomdhaidh do dhruim annsa ón ingheanraidh
Bídh umam-sa amhlaidh soin iomthnúth ré hinghin Fhiachaidh, ag scoil chláir fhinnfheadhaigh Airt dáil nách indearaidh d'fhóbairt
Tuilliom a-raon ré roile éd ar n-aosa ionmhoine; gruaidh leacanghlan ar lí subh, bú deaghcunnradh dí a dhénamh
Sreatha glana, grés molta, budh lé luagh a hannsachta fá mbia formad ríoghbhan rinn fá shíodhmhagh bhfonnbhog bhFeilim
Lúb bhanda na mbriathar ttearc, focal mall as mó éifeacht, dreach bhúidh nách beanann ré cion, fá leaghann súil dá silleadh
Eisiompláir ógbhan mBanbha, cosc tol, turnamh ríoghdhamhna, síodh ríghfheadhan, biathadh bocht, míneaghadh briathar mbantrocht
DOMHNALL MHAC EOCHADHA CC
Toghaim liaigh do leighios Fheilim Airdrí na slógh, Saor na gclann; go ttí tar gach liaigh dá leighios an Rí gan chiaigh bheirios barr
Na leagha rugas do roghain an Rí mór is Mac an Ríogh, toircheas is éinfhior na hÓighe, oircheas déiniomh dóighe dhíobh
Níor chreach bheag dá mbeirthí uainne oighre Saidhbhe, searc na sgol, fear go ró céille agus cuimhne, ní dó féine is duilghe a dhol
Ré mac Fiachaidh má fríoth turbhaidh do thinnios cinn, cos nó lámh, go ttí Féilim nách fuair aonghuth uaidh gan chréidhim saoghlach slán
Go ttabhra don tí dá n-iarraim aisiog sláinte más sí a thail; do fhédfadh grása Dé a dhéanaimh 's é san gcás-so d'fhéaghain air
Ní fhuaras ó imtheacht Fiachaidh acht Féilim ó shoin dá shíol, scéla is doilghe leam 'na luighe, geall oirne gach duine dhíobh
Go bhfóire ar thriath fhréimhe Raghnoill an Rí a gcroich do cheannaigh é; nár léige soin ní as sia a n-othrus go ttoil do Dhia mholfus mé
Teacht 'na égmois ó nách éidir, a Aoinliaigh na n-othar ttinn, más misde lat lén na Banbha ná hér fá mhac Sadhbha sinn
D'éis a thinnis tuilleadh saoghail sirim ort, a Rí na ríogh; dom fhear páirte, plúr a chine, sláinte go húr dlighe dhíom
Cuirim ar scáth scéithe Míchíl mac meic Aodha, aigneadh fial, ceann na reachta, maor na meidhe, naomh a shleachta reimhe riamh
Oighre Fiachaidh ar feadh m'eólais, dá fhine féin feirrde a ainm ní fhaca mé a chló 'na chomhar; sé dhó nárab moladh mairbh
Síol Ébha d'éntoil 's a Mháthair, a Mheic Dé do dhoirt do chrú, dár ngrádh do gheinis a gcoluinn; mar dhál leighis toghuim thú
SEAÁN Ó RUANADHA CC
Dia do chaomhna chloinne Fiachaidh, fíorcharuid cliar Chláir na bhFionn, Rí nimhe dá ndíon ar dheacruibh; ar ghuidhe an Ríogh leantuir liom
Lór do chaomhna chloinne Fiachaidh, a bhfeirg eachtrann Innse Fáil fár fhás 'na n-aghaidh do rúinnimh, cabhair ghrás an Dúilimh dháibh
Rí na ndúl gan dlaoi ar fheartuibh, ar fhéin cniocht na gcosgur ndoirbh nó go gcuire lé cloinn Fiachaidh, boing fá ghuidhe d'fhiachuibh oirn
A lagadh nár léige an Tríonóid; níor thairg neach a-niú dá mair neart do thuar mur do thairg Féilim, luadh in gach aird d'Éirinn air
D'Íosa Críost do chum gach aondúil, ós é is treise go ttí a thoil, ní érann go ttraoth a threisi Rémann laoch dár treisi ar ttoil
Clann oirdheirc Fhiachaidh mheic Aodha, in gach aonchás éirghios dóibh ag so an tí ar nách cás a gcoimhdhe, Rí na ngrás, oighre don Óigh
Dá mhac codhnaigh chloinne Raghnoill lé raghuid cách, croinn ós fiodh, Dia do char na deisi a ndeighneart; ó threisi is gar eighriocht d'fhior
Ón aird tuaidh fá thuitim Fhiachaidh eidir fhéin eachtrann a ngliaidh, lán do fhraoch dhomhaolta dhearbhtha comhaonta laoch ndearbhtha ad dhiaidh
Fóir Uladh as t'ucht, a Fhéilim, iath Laighion do lomairg siad; ní fóir nách feidhmghríobhdha a ttachar, tóir deighdhíoghla h'athar iad
Adhbhar a ndíona ó Dhia Athar, aimhcheart d'fhulang ní hé a mian; dul tar ceart a n-aghaidh anbhfainn níor chleacht daghfhuil Raghnuill riamh
DONNCHADH Ó FÍLÁIN CC
Fada an turus tug Eamhain; táinig ar cuairt chéimleabhair fá bhuaidh n-aoibhill a hUltaibh 'na sduaigh aoibhinn iongantaigh
Fada an turus tug a-nall Eamhuin go n-iomad saorchlann ón scaith slóigh mheardha Macha 'na mbróin fheardha ionchatha
Treabh aoibhinn Eamhna Macha, na slóigh shíthe shiobhlacha, céim san taobh theas gur thogair, ní feas raon dá rángadair
A n-ard ná a n-ísiol sligheadh scél iongna nár hairigheadh, lios mínEamhna a-ttuaidh ag teacht 's na sluaigh fhírfheardha a n-aoineacht
Nach iongna nár airigh neach tairm a srian, seinm a lúireach, ná fuaim ghríobhnaoidhe a ngreagh lér fíorshnaoidhe cruaidh craoitheadh
Iongna fós nár fionnadh soin, ní bhiadh drong ina ndíormuibh gan gháir seanma beann mbuabhall, dream dob fheardha a n-éttualang
An tuas re nélluibh nimhe do thriall an treabh ghlainidhe, nó an fá úr thalmhan do thriall glanbhrugh mur dhún na ndaighNiall
'Sé fáth fá bhfiafraigheim sinn, a lorg ar úir ní fhaicim; ní feas dún créd as conair do dhún na séd síodhamhail
Go Raghnallchuibh na ród nglan Eamhain d'éirghe is eadh mheasdar d'aoinléim a-ttuaidh ó Thoraigh 'na sduaigh chaoinréidh chruthamhail
Don léim-sin ar locadh dí, Eamhuin cáit 'nar chuir faoithe
do thréig mé m'aincheas uime, ní failcheas é oruinne
Baile na Corra, cuan scol, dún caithmheach na gcreach líonmhor, treabh fhírEamhna is ann do an 's a rann címh[fh]eardha curadh
Níor fháguibh earradh ná each, adhbha ciúil ná corn loinnreach; ní tuar meanma d'fhéin Oiligh céim Eamhna dá n-ionnsoighidh
Níor fháguibh fós fuidheall sleagh, níor fháguibh arm ná éideadh, 's tug roghain na laoch a-le; ní conair fraoch a bhfeirge
Tángadur, ní turus gar, ré cois ceannphort chláir Uladh; sgath na ndáileamh bhus dearbh leam, bearn san áireamh ní fhúigfeam
Mná bélchorcra an bhrogha thall, táinig díobh díorma neamhghann ré cois ríghEamhna ón taoibh thuaidh fá chaoir mhílfheardha mharcshluaigh
Is é a-deirid drong oile, Eamhuin chaomh chlann Rudhraighe, ón leith tall nár thriall sisi a-nall don fhiadh oili-si
Treabh Eamhna, munab í soin dún Féilim, ca fearr samhail, dá threibh dheaghshnoighthe as caoin corr, saoir a n-eallmhuighthe is iononn
Bruidhean Bhaile na Corra, dún laoch go lucht bhfoghloma, ní fhuil tnúdh ré teagh Eamhna ag dún na bhfleadh bhfíneamhna
Teach 'na bhfaghthur fios gach sceóil do-ní feasach fear aineóil; ní bhí a-moigh fios nach foighe san toigh mar lios Laoghoire
Ag dún mhórdha meic Neasa tarla 'na thoigh coimeasa, dún síthghreaghach na slios bhfionn, lios fán mínshreabhach maoilionn
Ionann taitneamh 'na ttoighibh, ionann lúth 'na laochroidhibh, ionann dealradh na ndún ngeal is rún meanman a míleadh
Ionann dáil a ndáiliomh sin, ionann cuirn dáibh is dáilimh, ionann dúil óil na n-ardbhrugh, dúin ris mbadh cóir comhardodh
Ionann go fiú gille a ngreagh, ionann a n-arm 's a n-éideadh, dún mur soin ní silltir sonn, ní fhoil inntibh acht ionann
Ionann d'airrdheanaibh oile an dá thriath 's a tteaghluighe, dún fíneamhnach na bhfleadh tte 's an teagh ríghfheadhnach roimhe
Geall na gcuradh cosnuid soin, slán eólach go n-uair samhail, a-nall ó fhearuibh Eamhna d'fheadhuin na lann loinneardha
Laoich uallcha na n-iorghal tte do buaileadh a gcló a chéile, fir eagair Chláir na gCuradh 's dreagain cháigh do cheannsughadh
Ní móide as beag brígh an ghlóir, mín tagruid a ttigh comhóil, feadhain choilglíomhtha crann sean, boirbfhíochdha in t-am bhus éigean
Laoich thoghtha na ttreas n-eólach beirid gach buaidh n-aimhdheónach, ré cois fhíreólaigh Chláir Chuinn ríleómhain áigh gach énfhuinn
Mór bheanus rem bile ós fiodh scél do-chuala ar cheann nGaoidhiol, a-dér d'iomrádh a anma, sgél iomlán a ionnshamhla
An saoghal a ndeilbh dhuine tarla lá ar Bhrian Bóruimhe, dár gheabh ag rolabhra ris seal a gcomhardha cairdis
Ré branán cosnaimh Cláir Chuirc an saoghal is sé adubhairt: "Ná lean dínn, diombuan m'annsa, bídh go hionnfhuar umam-sa"
"Ró toile ná tabhair dhamh; tuig, a Bhriain, so" ar an saoghal, "ní dóigh comhuill go síor sinn, do líon oruinn na hinnill
"An fear céadna do chan ris: "Is é sin sealbh an tsaidhbhris, caith do mhaoine ar mhéad n-anma, a ghég naoidhe nathardha
"Don teagusc fuair fada ó shein mac Cinnéidigh cuain Luimnigh, níor fhég am fhoghuil a shéd, gég do roghuin na ríghég
Teagusc mar Bhrian an bhairr ghloin dar lat uair oighri Fiachaidh; ní thig uair caigealta cruidh, faideachtra luaidh do leabhruigh
Do riar aoigheadh gan fhéil sguir tug Féilim, más fíor d'eólchuibh, toil ón beanglánach a bhladh; neamhghrádhach soin fán saoghal
Fear coimhéda clú a shleachta, tug fhuath ó aois naoidheanta do mheanma cruinighthe cruidh; tuinighthe bearna baoghuil
Ní béim ortha a n-abruim ribh, atáid uaisle an fhuinn Laighnigh ó chlú an chaithleómhain síos seal; do aithbheódhaigh gríos Ghaoidheal
Mac mheic Aodha, an t-ésga lán, ré turaidh do thogh Bearchán, dá ttig scaoileadh ceó a chinidh, aoibheal bheó nách báithfidhir
A hucht Fheilim nách óg rath, ní dóigh iomtha an fhian Bhranach, fir fá cheann áigh budh értha; fearr an táir nách toigérfa
Ní fhuil breith ar a buain di; geall na n-ógbhan fhuair sisi; fán mbarr clú do-chuaidh d'Úna a-nú ní huair iomthnúdha
Minic bhíos re béluibh scol bean dán dúthchus dáil bronntadh; doighir a gruadh ag gabháil, ní tuar oinigh d'iongabháil
Inghean Fhiacha, abhra mall, bean dáilte na nduas neamhghann, tearc ar chlú as cóir 'na comhar, an chnú óir ar n-aboghadh
Sgél ós aird a n-abruim roibh, breith fhileadh Innsi Cobhthaigh do-chuaidh soin lé sén Úna; mo scél ní fhoil ionrúna
FEARGHAL MHAC LUGHAIDH CC
Égcóir do fógradh Féilim, toisc dá ttáinig daoirchréidhim; tug a-ttuaidh aighidh Uladh, Laighin uaidh fá urdhubhadh
Sul do fógairthí ar foghuil, fear oirbheart a ionnshamhuil; a ttír aird chumhaing corruigh mairg nár fhulaing d'easurraidh
Do bhí d'ainmhire an laoich loinn, do bhí d'ainmhíne an anfhoinn, roighleic nár chasmhuil fá a cheann ré gasraidh oirdhreic Éireann
Gár mheisde ceisd do chor air, an mbiadh síodhach ré Sagsuibh
nó an do locht do ghébhadh greim
olc nár féghadh lé Féilim
Dob é rádh gach éinfhir uaidh dá bhfaca a raibh air d'anbhuain, nár smuain acht a fhíoch d'fhalach is buain a síoth Sagsanach
Ní iarrfadh cíos ná comhdha, ná roinn lochta leanomhna dá rabh ag Raghnollach riamh ar mhagh glanmhongach Gailian
Ní thairgfeadh do thacha neirt, dá léigthe dhó gan díbeirt, tagra fá aontroigh don fhonn ná agra acht d'aontoidh eachtronn
Beag teidhm dá ttibhreadh aire, ó shein leis ní leanfaidhe creach ná leathtrom ná leónadh, breath eachtronn do fhuileóngadh
Ionadh a chinn do chaomhna níor bheag lé a ghnúis ngealmhaordha, d'áit oile nárbh omhan leis nó a ngoire a dhomhan ndílis
Mairg fá deara a dhul ar cheilt, mairg bél do bhrosd a dhíbeirt, dó féin a gcréidhim do-chuaidh 's d'Fhéilim gan dréim gan diombuaidh
Níorbh fhada dhó fá dhiamhair gurbh fhollus a n-imchianaibh brath an deirg ógarmtha fhinn d'fheirg a fhógartha ar Fhéilim
Níor mothuigheadh ní fá nimh gur tairngeadh leis a Laighnibh, meic ríogh go raibhthibh rompa, líon aithbhir a ionnarbtha
Ní raibhe am Cholt ná a gcrích Náis neach leis nár adhbhar uathbháis 'gá chlaistin a-ttuaidh ag teacht fá bhuaidh gaisgidh is guaisbheart
Do Laighnibh níor lia reampa 'gá raibh rún a ndícheannta ná rún coimhéirghe 'na gceann; soidhéinmhe tnúdh 'na ttimcheall
Níor tairngeadh don taobh as-toigh do thóruinn Críche Cobhthaigh samhuil don rabhuidhin riamh d'fhaghuil glanoirir Ghailian
Do maitheadh lé móirLeith Cuinn dóibh go teacht ar a ttarruing do Leath ríoMhogha riamh riamh, fíorfhola creach is caithghliadh
Oiread riú do bhreith broide ní rug sluagh ná sochroide, acht sluagh tána nó toghla nó sluagh dána danardha
Ní a hucht cobhra fhear nÉireann fríoth neart nó clú caithréimeann nó sén cathruathar do chur, lé daghThuathal trén Teachtmhur
Sliocht uaibhreach Eachaidh Fheidhligh 'na neimhcheart do neimhfheidhligh go teacht neartDanar a-noir dá gceartaghadh 'na gciontoibh
Fógruid dóibh seilbh a sinnsear ód-chíd é ar an innill-sion, 's na slóigh eachtrainn-sin ós aird 'na mbróin neartaidhbhsigh nósaird
Níorbh é a nós re hua nAodha, tearc dhó a nÉirinn iontaobha, faghlaidh fá neamhchuimseach neart, Labhruidh eachLuingseach oirdhearc
Go ttug mac Oilill Áine sreath long tar linn gormsháile, ní fhuair san fhértholaigh fhinn énchobhair lér fhuaigh Éirinn
Fágbhuid faoi Colt is Cnoghbha lucht an chobhluigh chathardha, lucht combáidhe dearbhtha an drong, 's tealcha fonnáille Frémhonn
Na trí Colla a gcrích Alban, móide a n-irt a n-ionnarbadh, do-chódar-sain ar ceann neirt, gearr gurbh óggasraidh oirdheirc
Fágbhuid sliocht orra a nAlboin nár fhéd cách do chreachargoin ná d'ionnarbadh uatha ó shoin, 's tuatha fionnAlban fúthoibh
Giodh eadh, tugadar leó a-le líon catha d'fhearoibh Íle d'agra a gceirt ar bhraonchlár Breagh 's do chlaochládh neirt a náimhd[h]eadh
Dó níor cheaduigh clann Mogha, Maolmhórdha mac Murchadha, suidhe a n-éineing dámadh áil gan Éireinn uile d'fhágbháil
Gearr gur díoghladh 'na dhiaidh sin ar Dhál gCais chalaidh Luimnigh lé sluagh lainnghreanta Lochlann a n-ainbhearta, a n-égcomhthrom
Fágbhuid faoi fionnLoch Carman, Nás Life, lios sheanAlmhan, puirt fhonnaoibhne dá n-uair toil, iar mbuaidh gcommaoidhmhe is gcosguir
Ní fhuair díbheargach dhíobh soin gan neart Danar a ndúthaigh, 's fuair Féilim ó fhéin Uladh a nÉirinn féin fuasguladh
Gach broid dá bhfuair an fear-soin, ní cosmhail 's na céadphearsoin, gan shlógh muiriorach tar muir lé pór fuineadhach fuasglaidh
Ní dheachaidh Diarmuid na nGall a seilbh coda ná comhrann d'iath Banbha acht lé neart a-noir; níor tharbha a theacht 's an trén-soin
Fán am sin ar chách do chinn, nár adaimh aoinneach d'Éirinn spéis a n-anfhorlann aga, d'éis danorGhall Diarmada
Ní fhuair féin tarbha dá ttaoibh acht tiomna cúigidh Chathaoir don druing deórata Danar, beóshlata an fuinn d'átaghadh
Ní hionann dála dhuit-si fád dhúthaigh 's don Diarmuid-si; 's Goill trá a rachumhnga roibh, atá th'athardha ar th'ionchoibh
Ó nách fuil fód fá Ghalluibh d'fhearann aoinmheic Raghnallaigh, a bhfuil dod dhúthaigh fán druing ná luigh fúthaibh is fuluing
A mheic Fiachaidh, féch umat, na hairdhe dá n-iomollat; féch ar fhás d'omhain orra 's gan chás oraibh eattorra
Tángamair cú as gach cuaine fút-sa feadh ar n-anbhuaine; má fríoth linn urruim as t'ucht, ná mill umuinn an umhlucht
Tuig féin a bhfuil dod chiontuibh re broid Ghall Ghuirt seinFhiontuin; mairg d'fhior do ghníomh nách gébhadh, síodh fá chion do chuidéghadh
Is díot táinig ar tosaigh cur cáich a n-uaill anbhfosaidh; malairt fhoghailchreach an fhuinn tabhairt comhuightheach chuguinn
Na hairgthei-si ar fhud Laighean cia an bunadh ór beathaigheadh acht uaibh-si is ót fheólfhuil féin, na leómhuin uaisle d'aoinmhéin
Anois tar gach uair oile, gabh ort fát fhonn corraighe; ná cuir bac cathfhoghla a gcead más lat h'athardha ar aiseag
Córuide cúl ré cogadh, uaidh is annamh tángadar dream dá ttréine gan turnamh; fearr réidhe ná reasabhradh
Dréim cogaidh ré cath Londan, créd as cúis do chomhardadh ó nách éidir fíonGhort Fáil ar ríoghdhacht éigin d'eadráin
Sagsuin is sibh-si, a Laighnigh, ní hionann a n-énairrdhibh, domhaolta a gcaingne 's a gcuir, daingne a gcomhaonta chuguibh
Bhar gceannus d'aoinfhear, olc dhaoibh, ní thugthaoi féin, fuil Cathaoir; bhar ngeall soibheirthe mar soin, teann coimheighthe in bhar gcríochaibh
An-sa fós, feith re cobhair, is lór dhuit a ndearnobhair do chreachthurnamh Chláir Dá Thí, neamhchumhnadh cáigh ód-chíthí
Dámadh é budh loinn lat-sa, buain 'na gcléith san gcogadh-sa, fir na slimchiabh, sluaigh Uladh, imchian uaibh a n-anaghal
Deacair dul a n-iath Oiligh, a ttéid uaibh dá n-ionnsoighidh, fál innilchealg re n-ucht sin ag lucht ghrinnilcheard ngaisgidh
Dá mbeith fút is claochlódh ceirt tuilleadh díoghla fád dhíbeirt, fíoruilc Fhódla re hathaidh, díoghuilt h'fhógra a n-énfhachoin
d'éis díoghla a ndearnadh oruibh, leasc dhuit-si, a dhreach sheabhcamhail, barr caithréime do char róibh; gabh aithmhéile san égcóir
DOMHNALL CARRACH MAC EOCHAIDH CC
Iomdha uirrim ag cloinn Chathaoir, coiléin amhra, dreagain as lucht feithmhe feadhma, beithre Banbha
Coinnle foghla, faolchoin nimhe, naithre fraochdha fhuilngios a mbeóghuin ar bóchna, leómhain laochdha
Uirrim catha, cródhacht ainmhear, ionnradh droibhél, tarla don druing nach uair anágh ar uaim oilén
Cosnuid Laighnigh na lios mbláithgheal, beart nách iongnadh, minic a ttrom ar fhiadh fhoghladh, drong fhial fhionnghlan
Minic do tuilleadh teisd áirmheach a n-iath Laighean lé neart aimhdheóin na ríogh roimhear, díol na ndaighfhear
Dóigh nár léigsead a los oinigh uirrim uatha, na laoich fuair lé ceart a gcríocha nách tearc tuatha
A ngníomhradh ní héidir d'áiriomh, ógbhadh fhromhtha, buidhion coisg gach éinfhir iomtha, tréinfhir thoghtha
Atá dhíobh a ndiaidh na sinnsear seabhac urlamh, mac meic Aodha na ttreas ttinnmhear, teas gan turnamh
Is é áirmhim oighri Fiachaidh feithmheóir ágha, beithir éachtach ceannchus cliara 's cheanglas cána
Feilim Ó Broin, branán Laighean, lingeas bearna, mór do chaith tar ceann a gcomhdha, flaith beann mBearbha
Dírioch leanus lorg a chinidh ar chruas gcéimeann; ní guais leis a muigh 'na maoidheann guin na ngéirreann
Comhla dhaingion, díbeirt caibhdhean, cearchuill aoigheadh, draig coinbhleachtach, tuir gan trághadh, muir gan mhaoidheamh
Cumhdach anbhfann, ionnradh oireacht, onchú uaibhrioch, soighnén adhanta beann mbaoghlach, an seang suaimhneach
Triath Raghnallach na ruag mbaoghlach, beithhir dhreachnár téid tré armuibh na gcaor gciothruadh, saobh an seachrán
Agus is saobh an seachrán agus an turus tarla do mhacámh óg fhoghlamtha do Mhumhuin mhíonáluinn Maicniadh, ar ndul go tigh scoile dhó
Is é cédchonnradh agus céadturus do-rinne,
leabhar foghlamtha agus foirciodail do bhí aige do dhíol agus clogad caomh ceannchumhduighthe do bhí ag óglach san tír láimh ris do cheannach go daor ar luach a leabhair, an uair nách raibhe feidhm ar chlogad ná ar chathbharr, ar arm ná ar éideadh ag énduine; agus dá mbeith ag gach aon oile, nách aige soin do bheith feidhm riú, agus tar gach arm solámhdha dhíobh sin, nácharbh fhear feadhma do dhénamh re clogad é
Agus ní hionnshamhuil agus ní hionann sin agus an ceannach agus an cruinniughadh lann agus lúirioch, airm agus éideadh, eirreadh agus eachruidhe do-ní Féilim mhac Fiachaidh mhic Aodha mic Seaáin mic Rémuinn mic Seaáin mic Aodha mic Domhnuill Ghlais mic Conchubhair mic Raghnuill mic Lorcáin mic Philip mic Raghnuill ó n-abarthar Raghnallaigh mic Donnchaidh Mhóir Í Bhroin, mic Murchaidh mic Oiliolla an Fhiodhaigh, mic Dubhluing Duibhchluana mic Domhnuill na Sciath, mic Donnchaidh Mhóir mic Donnchaidh mic Brain ó n-abarthur Branuigh
Agus is a n-aimsir a thoraidh agus a tharbha do theacht asteach cheannchus sé gach uile arm infheadhma do choimhéd a chlú agus d'imdhídion a athardha
Ar thrén biodhbhadh is eascarad a n-am eachtra, beanuidh sé do chléir a gcionta, céim as deacra
Lór le mnaoi do dhíol 'na dalta, díon a hochta, dul leis as diamhair níor dhulta d'iarraidh obtha
Ní fhéd Féilim fulang ainbhreath d'aoinfhear fhaghla; baoghal de ní dóigh go ndearna tóir ré ttarla
Dídion a chirt, claochlódh éigceirt, ionnramh aoltuir, mílidh dá ndénuid sluaigh sléchtoin fhuair ar aontoil
Cuartach cuirios a chlú áirmhioch gach aird d'Éirinn; ní faighthear cailleóir ós caoillinn d'aindeóin Fhéilim
Ó Thuinn Cliodhna go Tuinn Tuaighe tearc ar fhéile fear coimeasa ré gnaoi Ghuaire, 's go Baoi Béirre
Ní fhuil éntroigh d'Inis Cobhthaigh is cuairt fhíre nár ghabh a chlú ón chléir go a chéile gan léim líne
Leannán scoile an dreagan duaisréidh, doirseóir catha fár chlaon fiodhbhadh, fialfhuil Eacha, riaghuil ratha
Ua Seaáin na gcoilgshleagh gcréchtach, cosnamh tíre, crodh is clú do chaith re chéile, an flaith fíre
Leómhan caithmheach, croidhe ainmhear, aigneadh iodhan, gríobh ghuaisbheartach nách claon comhar 's nach saobh siobhal
Agus is saobh an siobhal do-rinne ceannuighe críonna do cheannuighthibh Bhaile Átha Cliath ar ndul go Sligeach dhó d'iarraidh fiach do bhí aige ar Ó gConchubhair Sligigh
Agus an oidhche do-chuaidh don bhaile, tángadar buidhion do dheaghaos dána a gceann Í Chonchubhair lé dán ar n-a ghréschuma go fáthamhuil focailghlic
Do héisdeadh an dán agus do díoladh an bhuidhion go daor d'airgead agus d'earraidhibh uaisle onóracha
Agus is eadh adubhairt an ceannuighe an uair do-chonnairc sé a dhaoire do díoladh an dán, "A Í Chonchubhair, is daor cheannchus tusa dán" ar sé
"Ní daor" ar Ó Conchubhair, "óir ní thugus a leathluach air fós
"Mar do-chualaidh an ceannuighe sin, táinig go hÁth Cliath tar ais
Agus is gearr 'na dhiaidh sin go ndeachadar buidhion ré dán d'ionnsuighe an cheannuighe do cheannach airm agus éadaigh uaidh
Do fhiafruigh in ceannuighe dhíobh an raibhe dán aca do dhíolfaidís ris féin
Adubhradur-san go raibhe
"Más eadh, ceinneóchad-sa go maith é
"Tug sé deich bpúint dóibh ar an dán do bhí dénta lé forgla chéd bliadhan roimhe sin; agus 'na dhiaidh sin do ghluais sé leis an dán a gceann Í Chonchubhair Sligigh a ndóigh go ttiubhradh dá uiread a ttug féin air dhó, agus nách dá athair ná dá sheanathair ná do neach do chineadh ná do chlannmhaicne Í Chonchubhair do-rinneadh an dán do rug an ceannuighe leis
Agus giodh eadh mar do-chualaidh Ó Conchubhair connradh an cheannuighe, agus a raibhe ris in dán fá n-a chomhair féin dá cheannach uaidhe, tug Ó Conchubhair dá uiread a ttug an ceannuighe ar an dán dó dá chionn, bíodh nách raibhe feidhm aige ris
Agus dar leam-sa is mór do mealladh an ceannuighe do chionn an bhairr aisdir-sin do chur air tar an tí nár éimidh dán ná drécht ná deaghlaoidh dá ttugadh chuige riamh,
deaghmhac Fiachaidh mhic Aodha, fear ceannsuighthe caibhdhean agus cosanta a cheirt, agus fear congbhála gach deighriaghla
Is méduighthe brughadh 's biatach, beart as buaine, iomdha bean ó Bhrugh na Bóinne go bun Féile
'S a sin go Sruth gharbh na Maoile, marbh a gáire, bhíos ag cor a gcúil re chéile nár mhúin Máire
Iomdha gallghlór im Ghleann Cornáin, is cúis truaighe, níor beanadh fós clinn a gcléire ná a gCill Cluaine
Ní tuar seachráin saobhnós corrach
a gceann Fhéilim, confadh an dreaguin ón dílinn, eagail d'Éirinn
Níor iarr Féilim na n-écht n-áirmhioch ainm a n-aisgidh, tuilleadh ar ttriall a gceann coscuir, geall an ghaisgidh
Mír chosanta críche Laighean laoch a bhfeithmhe; ní rug aoinfhear uaidh dom aithne buaidh dár bheirthe
Meadh bruidhne Baile na Corra Caisiol Mumhan, nó an múr te groighioch nár goradh, Oilioch Uladh
Nó Ráith Chruachan, caoimhlios Meadhbha, nó múr Uisnigh, samhail don longphort fhial arsuidh, cian dá cluinsin
Nó Nás áirmhioch, longphort Laighion, nó lios Almhan 'na mbíodh Fionn ag triall gan turnamh 's an fhian armghlan
Bruidhion chúplach na gcuach n-órdha, iosdadh daithgheal, dul 'na gar ar ló ní lamhthar, cró na gcaithshleagh
Teaghdhais loinnreach na laoch meardha, mainér bláithréidh, foirgneamh slaitgheal an mhúir mhaoithchiúin, dúin do dháimhchléir
Tearc ceard dá gcumthar a nÉirinn uaidh ar mearfall; Teagh Miodhchuarta as cló 'na chonchlonn, an cró cleathchorr
Ní guais d'Fhéilim, éigne lúthmhar, labhairt dána; ní mór théid dá aimhdheóin uadha, taibhgheóir tána
Fiodhbhaidh chlaon ó chnuas ag bloghadh biaidh am Shamhuin, 's geamhar ard ar thuar ós tulaigh uadh 'na aghaidh
Fearthuin meala ar mhoglaibh corra créd nach tiobhra
ró éisc a srothuibh bruaigh Bearbha uaidh is iomdha
Inghion Fhiachaidh, aigneadh fosaidh, freagra tromdha, méin mhaordha, tromghrádh is tarbha, comhrádh Connla
Beangán roscglan, réitioch anbhfann, iomchar oinigh, gég dhaithgheal dob iongnodh d'fhoghoil, ionnramh oirir
Foighég ceannsa do chloinn Tuathoil nár thuill goradh, dóigh nách iongnadh lé dá lamhar, mé dá moladh
Iomdha ollamh d'éigsibh Banbha a mbrugh Úna, nár ghabh uaithe do réir rádha céim ar gcúla
Bantracht suaimhneach go séis ttaidhiúir fán ttruim mbéasnáir, mná do chur 'na gceann is cáischéim ar gheall grésbháin
EOCHAIDH Ó HEÓGHUSA CC
Créd so ag buaidhreadh ban nGaoidheal
in díoth óir nó iolmhaoineadh cúis aithmhéile in díorma dhil
ríoghna flaithfhréimhe fuinidh
An easbhaidh caomh nó carad, nó in cogadh críoch n-eascarad is marbhadh dá méd meanman
créd adhbhar na n-inghionradh
An goimh éada is fháth dá múich
in fáth nó in fiuchadh iomthnúith
na banshluaigh ciodh créd a gcor, méd a n-amhluaidh ní hiongnadh
Ní éirghid gan aigneadh saobh, ní luighid acht lán d'anaobh; mná Muighe báineasgraigh Breagh ráimheasgthair uile a n-aigneadh
Ní thiobhradh adhbhar eile acht fuath énmhná d'áireidhe, ríoghna Craoi fhérdhlúith Earca gach laoi a n-énmhúich aigeanta
Róis inghean Fhiachaidh meic Airt, aoibhiol bheó an einigh ordhairc, buaidhreadh slóigh féradhbhudh Fáil, énadhbhar bróin in bhannáil
Méd a hiomráidh fá iath Breagh 'na miosguis ag mnáibh Gaoidheal; dá dreich bhúidh deargluisnigh dhil tnúidh 'sna cearduibh-sin cuiridh
Is é mheasuid mná Banbha, nách fuil ann acht éttarbha cor clú 'na comhaimsir sin, cnú don ghobhail-sinn Ghaoidhil
Is é a buidhe as beirthe dhi, fuath a hucht fhéile uirthe don bhanLaighnigh do-bheir cion fá threibh nglanmhaighrigh nGaoidhiol
Mná aontumha Innsi Breagh is mná saorchlann mac Míleadh, tig cúis a gcombuaidhridh sin dá gnúis tonnfhuairghil tibhrigh
Do ghabh na riana reampa, do ísligh a n-aigeanta, do chlaochlá a gcédfuidhe soin, baothmhná téchtMhoighe Tuathoil
Ní cumaoin, ní chuirid soin iomthnúth ar inghin Fhiachaidh, ní bhí 'na mbaramhail féin 'ga mbí daghshamhail díbh-séin
Mná Laighneach ós iad is fhearr dá measdar do mhnáibh Éireann, lucht béime iad 'na haice ós iad d'fhéile is ordhraice
Ní tnúthaigh riú ar rádh gcéillidh, ar fhoghluim ná ar airdchéimibh, ar mhaoin ná ar chúl ré cionuidh ná a ttaoibh a glún ngeinealaigh
Ar thionól ná ar chaithiomh cruidh, ar ghlór leasc ná ar luas mbronnaidh, ar dheilbh roimhíolla ón réidh goimh, ná ar mhéin shoishníomha sheasmhuigh
A faichill ní foláir dhí, cúis eagla d'inghin Róisi tnúth banchuire Banbha Breagh, faghla an anchroidhe ós íseal
Do-ghébhainn dá gruaidh luisnigh eisiompláir in adhbhair-sin; luach d'énduine ní mhaith mé ós sgéluighe maith misi
Do-chualamair eacht eile gur ríoghadh rí d'áireidhe do dhruim córa ar cheineól nGrég; seineól is córa ar coimhéd
Ní dubhradh ar druim talaimh rí dá raibhe a mbaramhail ar chédfuidh, ar chomas neirt, tréntuir dob fhollus n-oirbheirt
Gein bhuaidh dárbh ainm Oil-íua geintior ón fhial inríogha don naoidhin fá casmhuil cruth rérbh fhaoilidh gasraidh Ghrégach
Do bhídís tre bhiotha síor trí chaoga inghion n-airdríogh ar énfhoghluim ré a gruaidh ghil fán sduaigh séghannmhoill suaimhnigh
Lasuid laochruidh na cruine a n-éineacht dá hionmhuine; gruaidh luisnioch gan úidh ar fhear, níor thuirsioch súil dá silleadh
Neimhní dealbh acht a deilbh-si; níor theisd acht a tuaireim-si; mná na ríGhrég, láimh do láimh, do bháidh d'fhírmhéd a hiomráidh
Ríoghna Grég na ngruaidh lagbhúidh, measdur leó a los fhormadrúin nách biadh gnaoi 'na goire sin ar mhnaoi oile 'na haimsir
Líonaid d'atuirse is d'amhghar, dob é uile a n-énlabhradh, na mná-sa, gur maite dháibh, grása 'na haice d'fhagháil
Do fhéchsad eatorra féin gá taobh a ttiocfadh dóibh-séin, timdhibhe ar ar dhoiligh díon, oidhidh inghine an airdríogh
Inghion airdríogh, Oil-íobha, guidhiom ar mhná a míghníomha ar tí a hionnlaidh mar budh eadh í fán mbionnmhuir go mbáitear
"Ná dénaidh" ar dream eile, "marbhadh bhar mnaoi n-oirbhire; tochlaidh uaimh ndaghfholaigh dhí, baromhuil uaidh ní hoighthi"
"Ní hamhlaidh bhias," ar bean díbh, "dáilfimíd do dhruim ceiníl digh lochtaigh do fhleidh neimhe don ghein fhortail ingheine
"Ullmhaighid iomad fleidhe ré haghaidh na hingheine, fleadh neimhe rér ghabhtha gráin, dabhcha eile dob fhalláin
Ibhidh gach aoinbhean, más fíor, digh ar inghin an airdríogh; neimh othruischneadh a bhfill féin do fhill orthaibh-sean ainn-séin
Ag dáil na dighe meabhla, táinig do thaoibh cinneamhna don bhandáil gur bhean a neimh, 's an fhleadh fhalláin 'gon inghein
A mbás a n-aoinfheacht uile tig do thaobh a bhfionghuile; olc na gcéadbhan cian ó shoin do-chiam fá thréadMhagh Thuathail
Urchóid ógbhan Insi Breagh, d'inghin Fhiacha is é is deireadh, gur bháith a n-iomrádh uile fá Ráith lionnbhán Laoghuire
Is coca láimh re luing mhóir, nó is umha ré hais deargóir mná Gaoidhiol 'na goire soin, maoidhiomh toile nách tabhuir
Coinnioll a ngoire gréine, ísiol fá ard mhóirshléibhe, nó meadh do mhinshreibh fá mhuir gach bean fá inghein Fhiachaidh
Inghean Fhiachaidh Í Thuathuil, bean diúltaidh gach deaghnuachair, earla gégthrom nár char crodh, éntonn na mban do bháthadh
Galar éga na n-óigfhear, luibh íce na n-urchóideadh, gnúis dealbhdha na ngaisdeadh ngráidh lé laisgthear meanma macáimh
Bean mórtha na haicme ór fhás, buaidhreadh céadfadh, cosc dólás, bás agus beatha curadh, fás eatha ré n-abughadh
Uarán sreibhe a sín teasbhaigh, caor buaidh ban na Laighneach-soin, barr clannórchas na gcladh ttiugh, car ré handóthchus aoigheadh
Inghion Fhiachaidh, aigneadh fial, cisde clú cóigidh Ghailian, gnúis teannálla nár fhég fhear, beannámha séd a sinnsear
Cuisle don fhuil is airde, snadhmadh críoch, cosg mórairgne, gég d'fhíneamhuin ghlanphóir Gall d'fhírfheadhuibh cathshlóigh Cualann
An dá Aodh dob annsa liom dá bhfaca d'uaislibh Éirionn, lé a mbreith uaim-si in mairfe mé
aicme dob uaisle éinchré
A hiargcomharc agam féin biaidh ó uaislibh Fhuinn ríghNéill, dreach mhíonnaoidhe go ngné ngil, ós mé is díomhaoine a-deirthir
Ní bhia Róis ag duine dhíobh ó fhuil ísil go hairdríogh; gnúis data fa díol annsa, bíodh aca nó agam-sa
AN FEAR CÉADNO CC
An coiscéim-si a gceann Laighneach do shúr aoibhe is umhailbhreath, do mhian céimneaghaidh 'na gceann tré fhiadh réidhleabhair Raoileann
Go Laighnibh d'iarruidh innmhe in toisg lér thriall Aithirne, nárab í ar n-eachtra ón taobh thall, ar n-eachtra ar-aon ní hionann
Ó dhúthaigh Con na ceardcha teacht go Laighnibh láimhdhearga do ghruadh Aithirne dob oil, gér thuar raithinmhe a rochtain
An tráth-sain, gá ttámuid ris
tug imdheargadh is aithis do mhnáibh na Laighneach go léir; dom dháigh dob ainbhreath eiséin
Mar nach fuair trá toil na mban fá theacht leis a n-iath Uladh, tré mhéin díomsaigh mur nár dhligh do théigh gríosghoil 'na ngruaidhibh
A n-aontumha ré hathaidh Sadhbh inghean Chuinn Chédchathaigh; do bhí sí sealadh mur soin, do bhí a dearadh 'na duasuibh
Tug móid ré heitioch éinfhir, in mhóid díomsach dhíchéillidh; dí do tréigeadh a togha, do léigeadh í a n-aontumha
Téid Maicniadh mórmhac Luighdheach dá súr tar toil triathMhuimhneach, a hiarMhumhuin seal iar sin go grianbhrughaibh fhear nUisnigh
Mac Luighdheach na laoidheang ndubh, ar Chonn Chédchathach Cruachan Sadhbh iar soin do sireadh lais, toil nár dligheadh gan díoghruis
"As a teisd do tréigeadh í gus an uair-si" ar in t-airdrí; "fachain ualladh í d'fhagháil, sí dob uamhan d'iongabháil
"Do gheall trá ná tiogfadh neach aniar uaithe fá eiteach; rug ó Thulaigh Dá Thí thoir don Mhumhain í ar an eacht-soin
Níor eitigh Sadhbh neach fá nimh ré linn Maicniadh múir Chaisil; níor chosain neamhghnaoi im Chró gCuirc, níor ghnó don deaghmhnaoi a ndubhairt
A gcló na céadmhná do-chuaidh inghion Fhiachaidh an athuair; san Bhanbha bhraontana bhinn damhna a haontumha aithnim
Mar inghein airdríogh Eithne, ag súr fhir a huaisleighthe sí a n-aontumha thoir ré treall a Moigh raontana Raoileann
Do thabhairt neith dá gach neach, fear mur Mhaicniadh mac Luighdheach d'uaislibh Cláir linnghil Logha budh cáir d'inghin Fhiachadha
Méin dearlaicthioch duas n-iomdha rugadh lé a ló a geineamhna; ní flaith cumhang as cóir dhí, ní dóigh fulang a féile
Giodh eadh, ní hadhbhar uamhuin buain uimpe ar aoi a mórualaigh, gnáth an ana 'na haimsir, bláth na fala Fiachaidh-sin
Cathbhaidh agá chluinsin súd, d'éigsibh Uladh fán am-úd tug comhairle dár chóir toil; ag fóir Modhairne méaroidh
"Molta do na mnáibh a-muigh, a éigsi Cuailnge," ar Cathbhaidh, "a ndéanaimh ós daoibh dlighthir, déanaidh gan aoir aindlighthigh
"Ó chrích Uladh an fheóir ghloin tánag ar theagusc Cathbhaidh, lé rithlearg do thaoibh toile go craoibh ithlearg Almhoine
Tánag ar theasgusc in druadh go Róis na bhfuighleadh bhfionnfhuar tar Bóinn mbraoindeirg fán ngéis ngloin, le gaoidheilg d'éis a hóroidh
Mall in tráth tánag a-nall dá bhfuil liom go Róis romham; ní fhuil aonrann gan fhighe, claonbharr lé bhfuil fáisdine
Nár in tráth tánag lém laoidh, éigsi cáich dá dreich ndonnchaoin do ghnáithbhés mar is díor dhí, ag sníomh a bhfáithghrés bhfoirfe
Rann uaigneach ní fhuil am laoidh, atáid uile ó aois macaoimh, sgoth na n-ollamhan as fhearr, ag commoladh a céimeann
Coill adhmolta Innsi Floinn do caitheadh lé Róis romhoinn; ní bhí nuadhán feasda ag fior go fuarán teasda Tailtion
Tréigthear bean as a beith fial, laoithe cumhra cóig ndoirbhchliar ag dol ina ndíormuibh dhí; col ag ríoghruidh don Róis-si
Searc dhí féin, fuath dá féile, ag uaislibh síl saoirChréidhe; gidh mór bhfear an tí a togha, sí ré headh a n-aontomha
A grádh 's a heagla re headh atá ag buidhreadh mhac Míleadh; glór gach deighfhir thiar is toir, riar a heinigh ní fhéadtoir
'Na cuid-si do chrích Conla, d'éigsibh sénta síothghorma lán do shíor gach buinne bliocht 's díol a truime do thoirbhiort
Blas meala ar mhogluibh foghmhuir, díol 'nar dháil do dhonnchormuibh gan aon fá dhiomdhaidh ag dol, craobh ré a n-iongnaibh do íocfadh
Fuair sisi do dhruim ar dháil, a clú ar éigsibh dob eadráin; a gcédghoimh dhí gér dhocar, do bhrégnuigh sí an seanfhocal
Tug in toice a treimhsi dhi, deoch a huarán na héigsi bean a hionnshamhla níor ibh ar feadh fhionnadhbha Uisnigh
Dáiltior ar a dreich n-iodhain deoch mholta ón taoibh thuaidheamhain, deoch a-niar dá nuadháil dí a grian fhuaráin na héigsi
Lucht adhmolta Innsi Fáil dá luadh ó Bhuais go bionnMháigh, 's ó Mháigh go Bóinn sribhghil soir mar is cóir d'inghin Fhiachaidh
Inghean Fhiachaidh Í Thuathail nár chuir dlaoi ar dhonnchuachuibh, an bhé ghruadhchorcra ó ghurt Breagh, lucht luachmholta dá laoidheadh
Róis toirbheartach nár thréig saoidh, tánag 'na dáil lém dhuanlaoidh ó Mhoigh Cabha ón chrú Néill-si; budh mana clú in coiscéim-si
AG SO DUANAIRE BHRIAIN MHIC FHEIDHLIM MHIC FHIACHAIDH
RUAIDHRÍ MHAC TOMÁIS MIC EOCHAIDH CC
Siobhlach ar chéilibh críoch Branach brath tochmhairc go ttarla dhí; gur chuir fheirm ar fhear dá céilibh níor bhean a seilbh éinfhir í
Dá foluibh féin fuair an chríoch-so céile toghtha thiocfus lé; móide do-gheabh é gan fholaidh ar bhean sé do Tholaigh Thé
A ttig 'na choinne a gcóir feadhma, fágbhuid aige an t-áth 'na mbí; gi-bé réir do chleacht a gcliathaibh, is ceart ar fhréimh Fhiachaidh í
Tabhairt diadh tré dhúintibh faghla, folta a námhad níor nocht sé; deireadh a gcean ar fhóir Almhan, níor lean tóir ar adhbhar é
Fá cheann creiche críche faghladh fagháil antruim dob í a thail; créd fár ghabh an táir ré ttarla 'na dháil do char anma air
Ar doirteadh uaidh d'fhionnfhuil curadh cuimhnighthear leis lór do bharr; d'éis gliadh do fhógair a n-araidh ar thógaibh Brian d'fhalaidh ann
Ní hiongna a fholta ar ua Chathaoir do chrodh cáigh a gcuirthear lé; minic dá riar 's í 'na hadhbhaidh, cliar do-ní 'na fhaghluidh é
Cuimhne óg ar fholtuibh seanda mar so do-ní ag nochtadh lann; ní fada ar ttocht go fiadh faghladh gur nocht Brian a adhbhar ann
Tar éis lingthe tré lár ceilge, cuairt 'na ttimcheall tug 'na suan; leis ní bheir aoinfhear acht araidh go treibh caoilshleagh adhaigh fhuar
Ar fud laoch ag locadh comhlann cairt ar chánaidh gur chuir sé, fagháil clú fá thaobh 'na ttiachair, ní saor do chrú Fhiachaidh é
Gluaisid leat do laochruidh armtha ealta churadh chleachtus buaidh, do dhéanamh cean go fiadh faghlaidh do-gheabh cliar go hAlmhain uaidh
Gér ghnáth é 'na urraidh cosnaimh, cairt a thíre tug fád láimh; gi-bé eacht ar a mbíodh brágha, is díol 'na ceart cána cáigh
Ní beag do chaomhna ar chreich tíre trillsi ad dheaghaidh deargus port, deatach fionnbhrugh ar feadh n-adhnadh ag ionnramh cean t'fhaghladh ort
A ndearna riamh do ró dhíoghla, duit-si, a Bhriain, do-bhéaraidh íoc; is mór do bhean t'fhoghluim d'fhéinidh, fear comhluinn do dhéinimh dhíot
Luaithe thusa ag triall 'na coinne, a gceann troda mar thug léim; fágbhuidh sibh ar fhiar don fhogha as-tigh a ngiall ghona géill
Dortadh fola féinneadh ttoghtha gidh taisi dhíbh do dhruim clú, téighe ar áth n-éigin gach énlá, tráth éigein ní thérná tú
A gcumhga do cuireadh libh-si laoich fheardha ar nárbh iartha buaidh; mór an fuaradh lé fear h'adhbhair bualadh ar feadh n-adhnaidh uaibh
Do chuirn shídhe, do sheóid bhuadha bronntar uaibh gérbh ainbhreath docht; ní beirthior geall oinigh uaibh-se, doiligh teann na huaisle ort
Órthar am nóin ré neart téigle tolcha uaine as áille lí; saobh 's a mbídh ón ghréin do ghabhluibh nách léir a ttír t'fhaghluidh í
Seargthar lé grán ngeal coll sídhe sreabha tana timchioll chuain; gé tharla soin ar thal treabhthuigh, do loigh gal ar thealchuibh tuair
Do ling teas ar thaobhuibh móirshliabh, do mhéduigh fuacht fírshreabh ngeal, do dhruid sál ó fhiadh ar eachtra, grian 'na dhál ag teachta as-teagh
Brian mhac Fhéilim meic Fhiachaidh, ár a chruidh níor choigill sé; bíodh nách fuil béim ar a bhronnadh, níor chuir a gcéill d'ollamh é
Tairgid triatha ar tteacht dá rochtain roighne a gcorn 's a gcaomhchloch mbuadh; créd fár lean ar ghiall a ghealladh
níor gheabh riar ná earradh uadh
Níor ghabh umhla, níor fhaomh diúltadh; díol do láthair locaidh sé; nár ghabh riar a ndíol a dhiomdhadh ré giall ríogh dob iongnadh é
Tig a ttuinn do thormán aidhbhsioch gurbh eaguil dul do dhruim eóil; béim ag gaoith ag béin ré bratuibh, laoich ag léim a slatuibh seóil
Ar bhfilleadh dó a ndeaghaidh coscair, don chuairt tug timcheall níor an; taobh re giall do bhí do bhuidhin, do-ní Brian ar bhruidhin ban
Éirghid roimhe ríoghmhná uaisle, onóir a bhféinneadh fuair sé; teann file san teagh 'na ttiachair, más treabh d'fhine Fhiachaidh é
d'eagla a bhfoghla go fuil Raghnuill roithfe comhtha Cláir Dá Thí; cáin nár éiligh Brian ar bhiodhbhaidh, tré fhiadh nÉibhir siobhlaidh sí
Máire Óg 's a inghion Mháire ní mheasuim trá gur thuill béim, gég nár chlaon ó iomrádh íre, an fhionnbhán chaol shídhe shéimh
Inghion Toirdhealbhaigh taobh slisgheal, a seóid bhuadha bronnaidh sí; urraidh dála do dháimh dhoiligh, námha do mhnáibh oinigh í
Plannda oirdheirc d'fhionnfhuil Chathaoir, craobh fhíneamhna as uaisle pór, sgél náir ar a fuil ní fuighthear, ar dháil cruidh ní chuirfeadh clódh
DOMHNALL MHAC FIR GAN AINM MHIC EOCHAIDH CC
Fáilte ród, a Bhriain Í Bhroin, cuirfiod, a mheic meic Fiachaidh, d'éis t'asdair ar ttocht as-teagh ó Shagsoibh go gort Gaoidheal
Teacht duit is lúthgháirioch linn ó ghuais mara, a mheic Féilim, go crích Raghnuill fhréimhe Broin, a chéile in gharbhfhuinn ghleanntaigh
A eóin sheabhaic shídh Labhraidh, d'fhagháil fháilte ót ollamhnuibh táinig tú a ttrén fá dheireadh clú do scél go scaoilfeidhear
Gi-bé lér fhuath tú do theacht, féadaidh Dia d'fhulang aimhneart; tú as liaigh do chách dá gcabhair, a Bhriain, 's 'na tráth tángabhair
Fáilte dhuit dlighthear dhínn-ne, gnáth grian a ndiaidh gairbhshíne, Dia do bheatha, a Bhriain tar h'ais a ndiaidh an cheatha ad-chonncais
Ní fhuil d'uaislibh Fhóid Dá Thí bean ná fear ó nách foighthí beatha 's sláinte dá rádh ribh, 's fáilte dá ndán ó a ndraoithibh
Buidhioch don mhairnélach mé, don ghaoith ar-aon 's don fhairrge, 's don luing inar thriall tusa tar tuinn don fhiadh Fhódla-sa
Ní tú a-bháin, a Bhriain, réd linn atá fá ainbhreith d'Éirinn; gearr beithior fá dáil deimhin, cáir feitheamh ré fóireidhin
Féduidh cách a rádha ribh, a mheic Féilim, d'éis t'aisdir, teacht ar druim cuain nó calaidh ar uair gcuirr níor chleachtabhair
Do luigh m'intinn orra so, sliocht Seaáin mhóirmheic Aodha, lucht páirte ar síol dá seanuibh, díol fáilte dá bhfileadhuibh
Tusa mar é, a Bhriain Í Bhroin; fáilte lér éirigh h'athair do chuir meisi ród roimhe, mo sheisi d'Fhód Iúghoine
Do nós na rann roimhe so go n-éirghe m'fháilte dáno, a fhéinnidh a ttroid nách tim, doid mar do éirigh d'Fheilim
Is é ar meas ar mhac Úna do neamhthoil fhear n-iomthnúdha, go ndiongna a ghníomh duine dhe fá bhfuighe fíon is fáilte
Do thoil, a Dhé, ní dhearnas, cúis fá bhfuighinn flaitheamhnas; fóir ar mh'anam, giodh olc mé, ad phort go bhfagham fáilte
AONGHUS MHAC DOIGHRI Í DHÁLAIGH CC
Do-ghén céile do Chathaoir, lámh thrén nár thuill éntathaoir, cneas séimh lér éirigh oirbheart, féinidh lé a n-éir uasailbheart
An Cathaoir-si is céile dhamh, gomadh é bhus sia saoghal, cara ceall ca céile is fhearr, ceann ar réi-ne go roicheann
Sul do thogh ollamh eile, dó tugus tús m'aimsire, gnúis rachaoin is réidhe roinn, Cathaoir mac chéile cumuinn
An í a dhreach shéghuinn shubhach, nó a labhra caoin carthanach tug tromghrádh do gach duine nó no a chomhrádh cialluidhe
Níor bhraith mé cumhgach croidhe, ná a thaisi a ttráth iorghoile ar mo shaoirchéile bhfial féin, ná mian aoinchléire d'aimhréir
Ní cuirthe dhó ar gcúl choidhche, mac Aodha an airm fhaobhairthe, cion na gcéidleannán do char, géigbheangán do fhiodh uasal
Tig tuile shiobhlach seirce dom chéile óg inneilte fá imlibh cuain mo chridhe, nách imdhigh uair d'áiridhe
Fíoch leómhain a lá catha, fírinne fós ardfhlatha, 's ró féile ar nách foghthoir faill, a n-onchoin fhréimhe Raghnuill
Ísleóchuidh ógmhac Sadhbha trén Danar fhóid fhionnBhanbha; cuilg géirreann leabhra in leómhuin feadhna Éireann airdeóghuidh
Rug meirén Muighe Luraidh, lámh ghasda, gníomh seabhcamhuil, geall ó fhírsheabhcuibh gach fhuinn, re sídhealtain eang n-áluinn
Méin Aodha, a cheinél 's a chruth, atá ag Cathaoir, clú saoghlach; lámh ainmneamhuil nár fhaomh béim, Aodh ar airrdheanaibh eiséin
Minic do bhí ar bheagán sluaigh d'fhuil Raghnuill laochruidh lannchruaidh, ó Bhearbha soirin go sál doighir na feadhna ar fadádh
Ní léig eagla ar an fhuilioch an cara ná in comhuighioch, ná radharc a n-am fheadhma d'amharc na lann loinneardha
Madh lia a laoich a lá catha, madh lia a bhfogha faobhracha, tuillfidh cách tathaoir a ttroid do Chathaoir in tráth teagmhuid
Slighthe a ngleó do dhírigh dháibh, mearghasraidh meic mheic Seaáin; mór ród do réidhigh rompa in féinidh óg árrochta
N Buaidh ríodhamhna ar Raghnallchuibh do bhreith fileadh Fhóid Énna; ríoghraidh fhuiltioch armarsuidh, cairt an bhladha leó légthair
Fiú an chéidteisd do chuirioduir fuil Raghnuill na sluagh siobhlach, mar tá a gclú gan uiriosbhaidh, caithiomh do chur a n-ionnmhus
Ceann sluaigh na bhfear bhfírfheardha, ua Rémuinn na ruag neamhthais, beiridh in fiodh fíneamhna barr uaisle tar na feadhuibh
Mar táid riamh lé réidheineach, laoich oirdhearca fhuinn Branach, aniú ar lár ní léigfidhear teisd na ríghmhíleadh rathmhar
Mac Seaáin Óig oirbheartuigh, taibhgheóir cána críoch mbiodhbhadh, cuirid dá chlú a gcoinghleaca barr anma air nárbh iongnadh
Mar táid ríoghraidh Raghnallach a gclú a gconchlann ar-oile, leanfuidh in t-óg armchorcra lorg na sinnsear riamh roimhe
Is lór do thúr tighearnuis oighri Seaáin, rún ríobhan; ag cléir ní fhuil indearmuid fá dhigh molta as daor ndíoladh
Ní leanfaidh ceart oighriochta, a n-am troda ar chách cinnfidh; ró oinigh is oirbhearta, ní beag é d'iarraidh innmhe
Ciall fá riaraid ríodhámha, fine Broin na bhfleadh neartmhur, macruidh gan mhian síothchána, sealbh an ghaisgidh dóibh dleaghthar
Sgél nuaidhe a-tá a ttairngire, a mhic Úna, is ribh shamhluim, go ttiocfa scrios ainbhfine fá dheóidh do ríghshliocht Raghnuill
Uirscél arsaidh fuaramar ar mhac ríogh d'óguibh Uladh; tráth a-nois dá nuadhughadh, dó is cosmhuil a chumadh
Fear dár chomhainn Conchubhar, mac oirdhirc Fachtna Fáthuigh, triath na gcuradh gcomhramhach, annamh sóisear nár sháruigh
Téid in cuire coimhneartmhar, más fíor a bhfuighlid scola, do dhruim fhéile is oirbheartuis a seilbh ceannuis Chlann Rosa
Gérbh é Naoisi neartchalma dob óige do chloinn Uisnioch, do-chóidh do dhruim deaghanma ós cionn na bhféinneadh bhfuiltioch
Gér tháscmhur na trénchuraidh dá mbíodh gach aoinneach umhal, clú na sósur séanamhail fá dheóidh do sháruigh tusa
Tú in t-uaithne dá n-umhluighid fuil Énna a n-aimsir troda; géga na gcrann gcumhruidhe, do-níd umhla dá ttoradh
A lámh is trom ttíodhlaigthe, do-bhér dhíbh do shéd suirghe; glac rann do dhruim díoghruisi ó a mbia ar gcumann ar cuimhne
Fiú a luaidhtear dod láinteasdaibh, a mhic Úna is ard n-anma; méd na nduas do dháiliobhair, is díbh féin a-tá a tharbha
Geall gach láimhe ag láimh Ghearailt, lér ghnáth seóid dá sírdheadhailt; lámh agá n-anann cóir cáigh, nách lamhann tóir a teagmháil
In geall gnáth do-gheibhthior lais, is é rádh gach fhir eóluis go rug lámh Ghearuilt ar ghal fá Chlár seanAirt an síoladh
Dámadh lámh í a n-aimsir Fhinn, do bharamhuil do-bheirim gur tearc lámh 'gá mbiadh a barr, lámh fhial náchar chleacht comhthrom
Nó lámh Fhinn nó Ghuill ghreadhnaigh, nó lámh Osguir airdmheanmnaigh, nó lámh Chonuill Chearnuigh glic, crobhuing an eangnaimh oirdhric
Lughaidh Lágha acht gér laoch mear, a n-iongna cia do chuirfeadh dul do ríréltain Chláir Cuirc tar láimh ghnímhéchtaigh Gearuilt
Dá raibh gné ghlass nó bhuidhe ar neach is comharrdha sin gan a sháith bherbhfa d'fhagháil do dhuine; agus dá raibh sé beg maille fri sin, is comharrdha sin ar a nádúir do bheith uiresbhadhach aige
Máisedh, seachuin cumann na ndaoineadh nglas agus mbuidhe, óir bídh siad mailíssech ina cumann
Ittem, dá raibh neach dot fhéchain a bhfad agus uamhan air romhad agus é dod dhercadh go menic agus osnadhach éignech aige agus togra dhér fá n-a shúilibh, tuig gurab ro-inmhuin leis-sin thú, agus go bhfuil egla air romhad; agus dá nderna a chontrárrdha sin, is formadach taithírech atá ort
Sechain agus caomhain tú ar gach uile dhuine mí-amhunturach agá mbíd boill uiresbhadhacha aige ass a thosach
In té imorro roinnes risin méid mhedhónaigh maille re súilibh dubha agus re folt dubh agus re haghaidh chruinn, issé is messardha agus is ferr intaobhtha ann
Item, is maith gile agus duibhe agus deirge go haontadhach messarrdha maille re corp iomshlán agus re suidhiughadh comhthrom agus re cend inmhedhónach idir a bheith beg agus mór, agus begán briathur do rádh acht munab éigin dó, agus guth inmhedhónach gan a bheith ard iná íssiol; agus dá raibh neach ag dul a nduibhe agus a cróchdhacht is maith an comharrdha sin, agus bídh agad ina chaomhthach agus ina chompánach; agus ní dhénuimsi annso acht begán éigin do mhíniughadh do réir mh'intlechta dhuid, agus derbh pféin do réir do thuicsena
Itim dá raibh folt mín buidhe ag neach foillsighidh sin connlacht agus intinn daingen
Dá raibh mórán finnfaidh ar chluassuibh duine foillsighidh sin diúidiocht agus burba agus grádh uaignis agus égcóra agus mórán feirge agus ceilge; agus foillsighidh an finnfadh dubh duine fírindech intaobha agus grádh don chert aige; agus dá raibh inmhedhónach idir an dá dhath sin is grádhach foighidnech hé
Item dá raibh súile móra ag neach is formadach mórtusach hé
Gidhbé agá mbíd súile dubhghlassa is gér a radharc agus a thuicsi agus is innruic hé
Gidhbé agá mbíd súille tenda agus aghaidh thend is mailísech eisionnruic hé
Gidhbé gá mbíd súile a cosmhailes shúl assail is cruadh-intindech é
Gidhbé gá mbídh súile luatha agus féchain ghér is gaduighi mailíssech eisionnruic hé
Dá rabhuid súile derga ag neach is menmnach agus is láidir agus is cumhachtach agus issíad an drong agá mbíd boill dhubha nó dherga nó dhubhghlassa nó gheala nó bhuidhe ar a súilibh daoine is messa intaobha dona huile dhaoinibh
Dá raibhe mórán finnfaidh ar mhailghibh duine foillsighidh sin leisce labhartha air; agus dá raibh ardmhailghech ag dul dochum na harach siar, is nemhghlan na daoine sin
Dá rabhuid mailghe tana ag neach gan a mbeith rofhada ná rogherr, agus bann leithne ionnta, is comharrdha sin ar a bheith inntlechtach deghmheabhrach
Gidhbé gá mbí srón tanaidhi is fergach; gidhbé gá mbí srón fhada agus a barr ag dul dochum an chruimbeoil, is duine amhnáirech é
Gidhbé gá mbí srón ghengcach, is fergach coinntindech cendairrcech é
Gidhbé gá mbí srón fhairsing, is buainfhergach hé; agus an uair is lán an tsrón ass a lár agus sí ag fáss tríd amach, is brégach an duine sin; agus gidhbé gá mbí srón inmhedhónach idir fhad agus ghirre, agus gan phuill mhóra innti, issé sin duine is ferr intaobha agus is innraca dhíbh
Gidhbé gá mbí aghaidh inmhedhónach gan a beith rolom, is carthanach tuicsech umhal
Gidhbé gá mbí bél lethan, is ámhnáirioch brégach aithrissech é
Gidhbé gá mbí iomarcaidh fheola ar a aghaidh is nemhthuicsech brégach é
Gidhbé gá mbí aghaidh thanaidhe is inntlechtach foighidech hé
Gidhbé gá mbí aghaidh ag dul a mbuidhecht, is drochdhuine agus is mealltóir mailíssech agus lochtach agus is mescamhail
Gidhbé gá mbídh cluassa bega is aimhlesach ainbhfessach suirghech, agus is gadaighe é
Gidhbé gá mbí guth inmhedhónach edir chaoile agus reimhre is egnaidhe agus is innraic agus is comhailtioch
Gidhbé gá mbí guth remhar is brégach aithrisech hé
Gidhbé gá mbí luathbhriathra remhra gothacha is fergaighe é ná an tí gá mbí guth caoilbhriathrach, agus bídh drochbhéssai aige leis
Gidhbé gá mbí comhrádh iomshlán, is formadach agus is áibherseoir hé
Gidhbé gá mbí mórán gluassachta an uair bhíos ag comhrádh (agus gluais) agus gluaisios a lámha go menic, (agus) is duine dhár dual bheith 'na mhealltóir bhrégach aithrisech é
Gidhbé chongmhus a lámha ar a ghlún an uair bhís ag comhrádh, is tuicsech agus is foirfe do gach ealadhna é
Gidhbé gá mbí muinél caol fada is ainbhfiossach agus is mailíssech
Gidhbé gá mbí muinél gerr is dual dó bheith bedaighe agus bheith 'na mhealltóir bhorb neimhnech
Gidhbé gá mbí muinél remhar is dual dó bheith ainbhfessach mórtusach
Gidhbé gá mbí medhón mór is neimhdheisgréidiuch agus is borb agus bídh 'na mhealltóir agus is inmhain bheith ag mnáibh
Dá raibhe medhón inmhedhónach ag neach, foillsighidh menma ard do bheith aige, agus a bheith 'na chomhairlech mhaith; agus dá raibh corp lethan agus slinnéin remhra ag neach, foillsighidh sin duine intlechtach deghealadhanta, agus is dú dhó fós bheith anbhfann coinntindech
Dá raibh corp tanaidhe uile ag neach agus coimpléx inmhedhónach iomshlán, is comharrdha sin ar dhuine do bheith gníomhach derbhthai deghchoinghill
Dá raibh guaille arda agus slinnéin arda ag neach foillsighidh sin a bheith eisionnruic garbh
Dá rabhuid lámha fada roichfes a ghlúine ag neach, foillsighidh sin amhnáire agus deinmhne agus daonnacht an duine
Dá rabhaid lámha gerra ag neach, is comharrdha sin ar a bheith ainbhfessach, agus mian cendairce air
Dá rabhuid dernonna fada agus meóir fhada ag neach, foillsighidh sin a bheith ullamh dochum móráin d'ealadhnachaibh ceolmhura do dhénamh, agus is egnaidhe tuicsech deghriaghalta an té gá mbí
Dá rabhaid cossa remhra feolmhura ag neach, foillsighidh sin diúidecht agus grádh na hégcóra aige
Dá rabhaid cossa bega ag neach, foillsighidh sin cruass agus édtroma intinne aige
Dá rabhaid cossa caola ag neach foillsighidh sin ainbhfhios
Dá rabhuid cossa remhra ag neach foillsighidh sin foirtillecht agus amhnáire
Dá rabhuid luirgne lethna agus troighthech lethan fada ag neach, foillsighidh sin croidhe láidir
Dá raibh mórán ainbhfeola ar a ghlúinibh nó ar a luirgnibh, foillsighidh sin maoithe chroidhe agus anbhfainde bhríghe
Gidhbé gá mbí coiscéim lethan mhall, is comharrdha sin ar a bheith sona 'na oibhrighthibh dhó; agus gidhbé gá mbí coiscéim gherr luath, is daor agus miscnach a inntind
Gidhbé gá mbí feoil bhog agus gan a bheith robheg iná romhór acht a bheith inmhedhónach, is maith an comharrdha sin do réir nádúire, agus is maith a chuimhne
Adeir "pissinomía" gurab éigin mórán do thiomarguin dochum aithenta na comharthadh sin, agus drong dhíbh do ghabháil le chéli
a luirgne feolmhura agus a nglúine agus ngotha messarrdha edir a bheith remhar agus caol agus dernonna agus meoir fhada aca, agus a roinn re chéli, agus gáire inmhedhónach agus toil inmhedónach nemhsgaoilte agus a bheith fáilidhe subhaltach agus reliqua