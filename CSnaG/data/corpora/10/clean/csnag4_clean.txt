I A shean-chríoch Fáil nach náir an sgéal duit a dtugann tú do shár gach lá ar an Ghaedhil-treibh
Ach is mar súd budh ghnáth dod cháil a dhéanamh, bheith a' cothughadh do námhad is a' básughadh do ghaolta sliocht Sheáin is Mhairtin ar sgáth i n-éifeacht is gach aicme dar fhás ón Spáinn dá dtréigean
Is mairg atá dod chathughadh a mheirdreach mhalartach lúbach chluainteach bhréagach
Nachar fhóir dhuit ar dtús gach cúis dá ndearn' tú i nEachdruim an áir is gach áit ar chlaon tú, nó gur bhris tú an stiúir se re humhla do ghéilleadh do chreideamh na n-abstal is do theagasg na cléire
II Réab tú an stóras a d'fhóirfeadh don éigse is ghaduigh tú fós dá n-ór is dá n-éideadh; d'fhág tú na dílleachtaidhe claoite doinach, is baintreabhacha tláith go dtrásta ag géar-ghol
Fána sgiath re tártháil budh ghnáth ag réidhiughadh dhóibh, flaith na ngreagh, na bhfleadh is na bhféastaidhe, bile na n-each slim budh hiomchubhaidh tréartha, acht teacht go hAnas Caoin is fíor gurab éigean, 's gan tilleadh dhó arís ar a chaomhthach céillidh
Ní sgarfadh sé a choidhche re hinghin a Mhajor, an réalta maoith-gheal míon-tais méir-gheal budh chiallaidh sgolartha galanta tréitheach, i dtus a coineamhna a hoileadh go réimeamhail
III Níl deilbh dá bhfacaidh nach mbreacfadh 'na ngréasaibh, an long 's an seól san mbóchna bhraonaigh, an mhuc mhara 's an rón is tóir na n-iasgaibh, crainn na coilleadh is fioghair na n-éanlaith, an t-athair nimhe 's an abhall fár pheacuigh síol Éabha, go dtug sí i gcló an mhuir bheó - gach gné dhíobh
Is na tíortha ar milleadh ar ghiorrra do chéilidhe, bheir cách ar mearadh i mbarúnacht Fhearn'aighe, re cluistin do halla bheith gan tathaidh na laochraidhe, 's do phárlus gan táiphleis, gan téad-chruit, gan ord, gan aifreann, gan freasdal na cléire, gan cantail na salmaibh ann dá léigheadh, gan bhantracht ag dealbhadh na ngréasaibh, 's aithnighim ar amharc na fiormaimint' 's na néallaibh gur atharruigh pláinéid a n-áitibh re chéile
IV Do dhorchuigh Lúna i dtús gach oidhche, bhain tuisleadh do shiubhal is do chúrsa na gréine, is táid uile faoi smúid is do mhúch na réalta, Ó do chuaidh san gcróchar ní bhia ró re haon raod, ní mheasaim níos mó go mbia tórtha ar ghéagaibh, is ní mó bhias fós ar mhóin-fhéar féartha
Biaidh gach mion-mhagh ar bearaonaigh go treagchruth is biaidh na branaraibh gan lán-toradh déise, gan bólacht ag dáil bainne i bhfásaighibh ná ar shléibhthe, is biaidh na linntibh go cinnte gan iasgaibh, is na coilltibh gan bhionn-ghuth na n-éanlaith, is gan fuaim ghuth na gcuach ina bhfaonrann, gan chantail na londubh 's na smaolach, ach dá ruagadh ar fhuarlaigh gan téagar
V Biaidh na tulcha is na mullaigh gan phléisiúr, gan uaill chon ag ruagadh an mhíl mhuighe, is gan bhuabhall don uaisle dá shéideadh, gan suairceas dá ngluasacht chum féasdaidhibh
Táid an uair se go gruama tinn tréith-lag fána gcuallaidh bheith a' fuaradh san gcréidh uatha
A Rí na gcréacht dá mb'éidir a rádh dhuinn, nó dámadh chuibhthe dhuinn a fhiafraighe do Dhia na ngrása ach má chanamuinn tréas tabhair féin duinn párdún, gé go n-abraid nach ndéan tú an éagcóir, a Aird-rí
Ó gheallais dona dílleachtaidhibh go bhfuighdís athair, is don mbaintreabhaigh céile 's nach mbiadh gan árus, cionnus chreidfeam an scéal soin tar éis an áir se
VI Do bhuail tú an té se bheireadh braighde as gábhadh, is ceann cohtuigh'e don méid sin tar éis réamh-ráite
Acht ó leag tú an ghéag do chraoibh ar fhéaghadh dí, is maith thú má léigir Séamus slán duinn
A ghleacaigh na ngleó gé gur león an bás thú, a chaithmhílidh dhreach-nálainn do chonnairc mé lá thú, is do dheaghla thrí dtriúr ní dhiúltfá an t-áth dhóibh, is dá gcuirfeadh a nguaille do chomhar go dtiocfá slán uatha
Fear mar Hearcuil na mbuadh thú i gcruas gach gábhaidh, nó mar Hector fán Traoi ag dío-chur náimhde, nó mar chú na hEamhna thug geall, fán Tánaidh; is samhail Fir Dhiadh i ngliaidh go gáibhtheach thú
VII Fear mar leanbán re fann-lag do ghnáth é, fear mar uan chum truagh do thárrtháil an mheirge bheódha chródha chráibhtheach, mar Pharis mhac Prímh sa tslighe dá dtarla
Gé budh líonmhar teacht cíosa ó thíortha 'na lámha, budh tighearna ar muir é, budh mhinic ar sáile, 's dá dtéigheadh fearaibh Éireann mar aon leis san áibhéis nár bhaoghal do neoch dhíobh basgadh ná báthadh
Budh síothchánta Neptune ag taisdeal 'na mbárc dhó, 's bhíodh Aeolus agus Boreas gach uair go sáimh dhó, agus deabhtha na mara ní lamhadh bheith dána ó théigheadh sé ar tuinn go dtilleadh chum tráighe, is tá mo dhóigh mór go dtug an Cóimhdhe grádh dhó
EÓLUS AIR AN MODH AGUS AIR AN BHFOIRM LE NDÉANTAR TURRUS NA SLIGHE NAOMHTHA, NÓ SLIGHE NA CROISSE, DÁ NGOIRTHAR VIA SACRA, AGUS AIR SHUIM NA LOGHADH IOMDHA GHÉABHAIR DHÁ CHIONN
A NAIM AN ATHAR, AGUS AN MHIC, AGUS AN SPIORAD NAOMH
Así is Slighe Naomhtha an coimhne dhúrachtach agus beóthaisbeánadh air pháis agus air bhás ar tTiagharna Íosa Chríosd, agus cuirtair sin a ngníomh le cúairt do dhéanamh ag dhá chrois déug, a modh torruis, le siubhlann neach an siubhal céadhna, na coiscéimidh céadhna, do shiubhail ar Slánaightheór ó thigh Philáid go Cnoc Calbhairi ag fulaing a naomhpháise
Así naomhriaghain na n-aingeal do thionnsgain air thús an naomhchrábha so a ccathair Ierusalem tar éis a Mac mórghrádhach do fhágbháil di san tiomba, agus do ghnáththaith air feadh na haimsire do mhair é; agus ba hé sin chúig bhlian déug, amhail agus mur adeir naomh áiridhe
Aithrisidh Ludovicus Blosius as ráite na n-aithreach naomhtha, cap
25, go nubhairt an Tiagharna fria fhíorsheirbhíseach dó féin na briathra so: "Ní bhfuil ní ar bith", ar sé, "as mó thaithníos liomsa ná buanchuímhne do bheith ag neach tré umhlacht agus thré dhebhósion air mo pháis"
An sa leabhar dá ngoirrthar "An Slánugh Daonadh" hairistir gur thaisbáin Críost é féin do dhuine riaghalta ro-naomhtha agus cros throm air a ghuallibh aige, agus go ndubhairt ris mur so: "Ní féidir riot seirbhís nó dúbhracht do dhéanamh dhamh as mó iná cuideamh liom an chros so d'iomchur"
Do fhreagair an naomh é, agus adubhairt: "A Thiagharna, cionnus mur chuideóchas mé riot"
"Atá, leis an ccroidhe", air sé, "ag smuaineadh air an méid do fhulaing mé ar sgáth an chinidh daonnadh a n-aimsir mo pháise, agus 'na dhiaigh sin le bhur mbéul ag tabhairt buidhchais dhamh dá chionn " Adubhairt mur an ccédhna Críost air tTiaghairna ris an mbannaomh,
Maria de la Anligula, bean rioghalta d'Ord S
Proinsias, na briathra so amhail agus mur léighthar a mbeatha na mná cédhna libar cap
7: "An t-anam," adeir sé, "shiubheólus liom 'mo chuidachta tré dhebhósion na Slighe Naomhtha, agus adéarfas an urnaithe atá sonnraithe ag gach crois, agus smuainneóchas go cráifeach air mo pháis agus air mo bhás, saorfaidh mé uadh n-a pheacadhaibh é, agus biaidh mé fabharach le linn a bheó agus a bháis dhó; agus dhéanadh mé dídion agus cosnamh dho gach duine bhias ann san áit agus ann sna tighthe a mbiaidh an debhósion so na Slighe Naomhtha dá gnáththaithigh"
Adeir Albertus Magnus gur mó an tairbhe do neach aonsmuainneadh naomhdhúrachdach amháin do dhéannamh air pháis Íosa Chríost iná dhá ndéanadh sé trosgadh bliadhnadh ar arán agus uisge, agus dá ndoirtach sé a fhuil gach lá don bhliadhain chéadna sin le sgiúrsa, agus dá n-abradh sé an tSailtuir Mhuire gach lá air feadh na bliadhna céadhna
Atá so ionchreite mur is follus as briathra Chríost féin fria an mbannaomh Getrude
Óir uair áridhe dá thisbáin Críost é féin di, chum gur mhóide leanfadh sí don debhósion bhí aice dá pháis tair gach debhósion eile, adubhairt léith na briathra so: "Féach, a riaghain," ar sé, "an mhéid a d'uaisligh mé an chros lér céasugh mé, agus sin fo mo bheith ceangoilte léith air feadh beagán d'úairibh, air mhodh go bhfuil sí ó shoin anall dá honórughadh air feadh na cruinne
Mur sin, measseadh, gan amhrus is árdchéimneach an onnóir bhéarfas mé don annam aiga mbeidh buanchoimhne mo pháise ana chroidhe air feadh mórán do bhliadhna"
Acht tair gach ní tugthar ro-aire don ní aithriosas mórán d'uaghdaribh mur aon le Maritius, óir adeir go raibh naomh áiridhe air urnaighthe, agus leis sin thug an Tiagharna Dia tisbeánadh air iffrionn uile dhó, agus leis sin chuallaidh sé clog garbhghlóarrach dá bhuaint agus uibhir líonmhur do dhiabhla ag cruinniugh agus ag teachd d'ionsaigh na háite sin
Agus iar ccruinniú dhóibh air aonbhall do labhair an príomhchaiptín bhí orrtha, agus asé dubhairt: "A mhuintir so agamsa," air sé, "is maith atá fhios againnidh na tíadhlacha móra thug an t-ardDhia uillechumhachtach do dhaoinibh, mur atá an daonnacht do ghlac sé agus an bás a d'fhullaing sé air a sgáth, air mhodh nach bhfuil acht saothar gan tairbhe dhúinne feasda a bheith dá ngríos chum peacaidh
Óir, le cuimhniughadh dhóibh air pháis agus air bhás a Slánaightheóra, ní féidir dhóibh peacadh do dhéannamh air éanchor, agus tair éise sin beidh siad ró-mhaith, air an adhbhar, tré chuimhniodh na ttiodhlaca móra speisialta sin, beidh siad ro-thaithneamhach ag Dia, agus a ngníomhartha mur an ccédhna " Leis sin do labhair diabhal dá mhuintir, agus asé do ráidh: "Meassuim-si nach bhfuil slighe air bith as mó bhéurus air na Críostighodh a bheith níosa mheasa ná mur bhí siad ariamh, iná sinne uile bheith dúthrachtach le cuimhne na páise sin a Slánaightheóra do dhíbirt as a ccriodhachthibh, agus sin lé haire a ccédfaibh uile do thabhairt ar shólásaibh saoghalta, air dhímhaoinnus, ar chathamh aimsire, ar bhaois, air bhaoithbhíadh, air édaigh daora datháile ag cur breaghachta bréige air ccollna, air i bheith cruinniugh agus ag cárna maoine saolta i ngeall ar mheas agus ar chráosbheatha
Óir leisin dhéan siad dearmud do pháis agus do bhás an té do fhuasgail iad, agus tiucfaidh a fhearg agus a dhiaghaltas fhriu, agus mur sin a ndamnugh"
"Molluim an ní deir tú," do rádh an caiptín, "óir tá mé féin don bharramhail sin
Mur sin, a mhuinntir so agamsa, cuirmid romhain feasda gach dúthrachd is féidir linn, le cur d'iachaibh air Chríostaidhe an tsaoighail dearmud do dhéannamh do pháis a Slánaighthóra, leis na slighthe céadhna do theagasg air ccomráda dhúin " Agus leis sin d'imthigheadar na diabhail
Agus an naomh céadna fuair an tisbeánnadh so do fhoilsigh sé é do mhórán mur oideas do Chríostaidhaibh an domhain
Dá réir so is dearbhtha gur neamhchuimhne air pháis air tTiagharna is adhbhar donna Críosdithe gan a leas do dhéanamh
Gach duine, mur sin, lérab mian a shlánnugh siarraidh do bheith dearbhtha aige, cuireach sé roimhe gach lá, más féidir leis, beagán d'urnaighthe diongmhálta bheith aige, a ccás nach mbeith ann leathcheathramh uaire, agus sin do bheith air an nós so, amhail mur thug an bhannaomh Theresia d'Easbog Osma airna thaisbáineadh dhi ó Dia, amhail mur sgríobhas an tEasbog Palafox
Agus asé sin, duine do dhul air uaignios agus é féin do choisreagadh, agus 'na dhiaidh sin an tsailm Miserere mei, etc , do rádh, má tá go mbiaidh a fios aige, agus muna bhfuil, abradh sé faoi dhó le aithrighe ghrinn chroidhebhrúite "Goillidh orrum, a Thiagharna, óm chroidhe uile a liacht uair chuirrios fearg air do mhórdhacht dhiadha, mur is tú mo Thiagharna, mo Mháistir, mo Chruthaightheór, agus mo Cheannaighthóir
Mur sin cuirrim go seasmhach romham mé féin do leasamh " 'Na dhiaidh sin abradh sé: "A Thigharna, táim ag teachd d'ionsiogh do sgoile chum do theagusg do ghlacadh, agus ní chum teagaisg do thabhairt uaim
Labheóra mé ria do mhórdhacht neamhdha, ar son gur luathreamhán mé, agus gur péist bhocht uirísioll don tallamh mé
Mur sin, a Thiagharna, taisbáin comhachta dhamh le go ttuigfaidh mé mé féin, air son nach bhfuil acht seangán beag bocht do tallamh ionnam " Air rádh na mbriathar sin, mur do theagusg an bhannaomh, smuainnimh sé ansin air phonc égin don pháis, mur atá an modh neamhdhaonda lér chuirriodur na Iúdaighe an choróin spíona air, nó an uair do chéusadar é, nó mur d'iumchair sé an chros, nó air chlaochló na bpian d'fhuillaing sé, nó mur atá na briatha éccórach dubhradar ris, an t-uaigneas ana raibh gan duine muintiorgha 'na ghoire, gan a dhiscibal 'na fhochair, gan solus ná sólás aige, gan labhairt gan freagra aige, agus tré mhéud a bhochtanacht agus anródh go raibh sé lumnocht air comhchrith le fuacht
Agus an uair do-dhéanfas tú na smuainte so go résúnta cráfeach, imthigh air h'aigh ní is foigse don mhórdhacht neamhdha, ag déanamh résúntacht air na gnóithe go cíalmhur, agus féachfhabh sé tré mheas mór cia an té do fhuillaing agus ghéabhaidh tú amach gurab é sin Cruthaighthóir na bhflaithios agus an té chum agus chruthaigh agus cheannaigh neamh agus tallamh agus an mhuir agus a bhfuil anta siúd agus an té bhéarus duaise nó pianta uaidh amhail agus mur tuillfidhthear
'Na dhiaigh sin imthigh sé air aigh, agus féachabh sé cia an tí ba siocair dó leis na pianta daora sin d'fhullaing, agus ghéabhaidh sé amach gurab é sin é féin agus tusa agus mise agus gach duine eille atá 'nar gcréatúiridh míthfhortúnacha, docheansaigh, truaillidh
'Na dhiaigh sin tabhair h'aigh air, agus féach go grinn air, agus tabhair aire don mhéid d'fhuillaing sé, agus ghéabhaidh tú amach gurab é sin an bás as piannamhla ba féidir
'Na dhiaidh sin lean do résúntacht le mían lorg do Thiagharna do leanmhain thrí gach connair anar ghabh, agus féach cionnus d'fhullaing sé é, agus ghéabhaidh tú amach gur fhullaing sé sin le foighide mhór, le haigneadh shaor, agus fós re n-a thoil do chomhlíonadh fria thoil Athar
'Na dhiaigh sin féach an t-abhar fár fhullaing, agus ghéabhaidh tú amach go ndearna sé sin chum sásadh do thabhairt air sgáth churracha an chinneadh dhaonnadh, agus chum ar saorradh ó iffrionn, agus an ghlóir shíorraidh do thabhairt dhúin
Dia glórmhar go ttugaidh sé do ghrása dhúin an ghlóir chéadna do sháoithrudh agus a fagháil
Amen
Tair éis an résúntacht so dhéanamh go stuidéarach, fuirriomh mur sin go ngluaisfaidh an toil
Agus má tá go nglúaisfidh sí air an bpunc úd thráchtas air an tí bo siocair dod Thiagharna le páis d'fhullaing, agus go bhfaicionn tú go bhfuil do thoil tugthas go grinn don phonc sin, ná himthidh air h'aigh d'ionsaigh puinc eile go ttéid an toil a bhfuaire
Agus má tá go rachaidh, déin athbheódhamh orrthaigh le ponc eile chur os do chomhair donna poncaibh roimhráite, nó leis an mbuighchas air sgáth na ttiodhlacadh iomdha fuarais ód Dia, nó leis an doilghios ba cóir dhuit i bheith ort fád pheacaidh, nó leis an ccompás so do Chruthaightheóir ag fullaing na páise air do shon
Agus déan sin ar feadh na haimsire go ccríochní tú h'úrnaighthe
Agus sol fá n-éirghe tú aisdi, féach na dubhsháilce is mó chuirrios a leataobh thú agus is mó mhoithíos tú ionnad féin ag cur chaithaidh ort; agus cuir romhad a léigionn díot a ccuidachta agus dhol a ccummann na naoimh, agus communn grádh Dé bheith ort, ag tabhairt buidhchas dó, agus ag iarraidh maitheamhnuis duit fein agas do chách uille
Éirghe ansin chum do ghnóithe riachdanach saoghalta acht gan léigionn díot an debhósionn so bheith do láthair agus do ghnáth agad
Leis so tuillfidh tú níosa mhó lé gearaimsir bhig iná dhá n-aibeórthá dhá chéud míle Sailtir Mhuire a n-aonló, air an abhar, le taobh an debhósionn so gníomh aithrighe inntinne do dhéanamh go fáisgidh ferramhail, sáreóchadh an urnaigh úd uille
Mar sin, máis eadh, ó tá go bhfuil an debhósionn so chó tairbheach agas sin, ná léig dhíot a bheith ag síorleannamhain di, gach uair is féidir leat, óir ní é amháin an gul nó na deóra do-ní an fíoréan air urnaighthe, acht an toil do chur réir thoille Dé an seal úd, agus ag claonadh do thoille leis an umhlludh is mian re Dia thabhairt dhuit
Agus mur sin an uair mhoitheóchas tú thú féin fuairinntinneach agus smúaintidhe saoghalta eile ag teacht ort, bíobh a fhios agad gurab í sin an uair is fearr an urnaighthe, má tá go leanfa tú dhi, agus na smuaintidhe sin d'fhullaing go foidhideach agus gníomhudh 'na n-aighaidh go seasmhach agus do thoil chur réir thoille Dé
Uair eille is féidir leat smuaineadh air na tiodhlaca fuarais ó Dia, mur atá do chruthadh, agus gurab iomdha duine dá ndéanfaigh a chruthudh bheith 'na sheirbhísach do Dia níos fear ná thusa, agus nach 'do phágánach ná 'do Iúdach cruthaimh thú; uair eile fo mur damnaibhibh na diabhail uile fo aonpheaca amháin, agus sin ó smuaineadh amháin, agus nachar dearnamh sin riotsa tair éis ioliomad peacadh do dhéanamh, ní hé 'mháin ó smúaneadh acht fós ó bhréithir agus ó ghníomh, agus mur sin gur mó thuillis do dhamnudh iná iad; uair eile air phianta éxamhla iffrinn, óir má tá nach bhfaghan tusa agad féin anois do lámha chur san tinne air feadh aon lá amháin a ngeal air shólásaibh an domhain uile, fiafriomh díot cionnus do thiocfas leat mur sin do chorp uile i bheith i bhfuirnéis iffrinn, ní é 'mháin air feadh lá nó dhá lá nó ar feadh míle bliaghan, acht air feadh na síordhiacht go bráth agus ó bhráth amach; uair eile air imshníomh an bháis atá go cinnte fád chomhair, agus air bhreathamhnus uathbhásach fhíorcheart Dé; uair eile air an ghlóir neamhdha; uair eile air do pheacaidh dísli féin
chídhfidh tú féin, má tá go leanfa tú donna smúainte so, an tairbhe mhór bhias duit ann, óir adeir ughdar áirithdhe oirdheirc, amhail mur sgríobhus Molina Deome, nach damantur anam air bith go bráth dhéannfus urnaighthe agus leanfas di go búan
Adeir an bhannaomh Theresia, an uair do-chídh an diabhal duine air urnaighthe agus é ag buanleannamhain dhi, go mbainnionn sé súil dá dhamnadh a ccás go mbiaidh sé olc an féin, agus go mbíon sé lándearbha dá shlánnamh; agus don taobh eile an uair do-chídh sé duine agus gan a dhúil a n-urnaithe, bí dóith aige asa dhamnadh a ccás féin go mbeidh ro-mhaith
Tugach gach duine airre mur sin gurab é is urnaighthe inntinne ann smuaineadh air gach ní fo leith d'fhullaing Críost air feadh a naomhpháise, nó smúaintiugh air phianta iffrinn nó ar ní éigin eile dá ndubhramair, agus mur sin gur féidir le gach duine, fear nó bean, na smúainte sin a bheith 'na intinn má saor nó gnóithach dobheith sé
Ní riachtannas chum na hurnaigh sin neach do bheith naomhtha, ach a ccás go mbiaidh sé ró-olc féin is féidir a déanamh chum go ndéannach sé é féin maith agus ro-mhaith léith
Mur sin tairgeach gach duine a déanamh
Air an nós ccéadhna tairgeadh gach duine lér fhéidir é cuairt agus turrus na ccros do dhéanamh, dá ngoirthear Via Sacra,
an tSlighe Naomhtha, óir gach uair dhéanus neach an turrus sin go diongbhálta, agus é bheith air staid na grás, ag rádh sé Paidre, 6 Ave Maria, agus 6 Gloria Patri ag gach crois air a ghlúinnibh, ghéabha sé chúig céud agus dhá fhiochad logha iomlán, agus bhéara sé ceithre anmana fithchiod as Purgadóir
Féachabh mur sin gach Críostaidhe an t-óirchiste mór do-gheabh anam gach uair do-ní sé an torrus so na Slighe Naomhtha
Agus is féidir leis an mhaith nó brígh na logha sin do thoirbheirt dhó féin nó d'anmanna Phurgadóir
Agus is féidir leis an turrus sin dhéannamh gach lá; agus an uair déanfar é ghéabhthar suim na lógha roimhráite, amhail agus mur aithriosas an tAithir Laurentius de St
Francisco an sa leabhar do sgríobh sé dá ngoirthear An tÓrchisde Neamhdha, air mhodh go bhfaghthar chúig logha agus dhá fhiochad iomlána le turrus gach croise, agus go mbearthar dá annam as Purgadóir
Mur an ccéadhna is féidir leis na bráthribh agus leis na mná riaghalta an debhósionn so nó an turrus so do dhéannamh ann sna mannistracha, agus leis na tuath a déannamh ana ttighthe féin nó ana ngárdínibh, mur atá na crossa chur 'na seasamh ionta, agus gan fhéachaint gá fad ó chéile bhiaidh siad fo gan áit iomchuibhidh do bheith aca, acht a ccur ó chéile mur is mian leódh, gidheadh an tan ghéabhthar áit dhóibh amhail is cóir, a ccur 'na seasamh agus a mbeith ó chéile do réir na n-áite is oirdheirc 'na bhfuair Críost a phiannugh, agus do réir na ccoiscéime thug sé air feadh a naomhpháise ó gach ionnad dhíobh sin, mur atá: ón ccédchros go n-uige an dara cros 21 caiscéim uaithe sin go n-uige an treas cros 90 caiscéim uaithe sin go n-uige an cearmhudh cros 70 caiscéim uaithe sin go n-uige an cúigmhudh cros 71 caiscéim
uaithe sin go n-uige an seisiudh cros 191 caiscéim uaithe sin go n-uige an seachdmhudh cros 366 caiscéim uaithe sin go n-uige an t-ochdmhudh cros 316 caiscéim uaithe sin go n-uige an naoimhudh cros 116 caiscéim uaithe sin go n-uige an deichmhudh cros 18 caiscéim uaithe sin go n-uige an t-áonmhudh déug cros 12 caiscéim uaithe sin go n-uige an dóudh déug cros 14 caiscéim uaithe sin go n-uige an chros eile, mur bhais dá chros déug ann 33 caiscéim
As amhlaigh, más eadh, tionsgantar an turrus do, mur atá air mbeith don phoball, nó don drung lér mhian an turrus a dhéannamh, air aonbhall san n-eaglais nó a n-áit eile fa chomhair an turrais do dhéannamh, coisreagadh an sagart é féin do ghuth ard (nó an easbhaigh sin an duine is feassaidh dhíobh) ag rádh tré chomhartha na croiche, agus an poball mur an ccédhna dá rádh leis, "Tré mhíorbhoill na ccros naomhtha so ór naimhde saor inn, a Thiagharna", ag déannamh fioghair na croise ar an édan, air an mbéul, agus air an ucht, agus gan mhoíll dá ccoisreagadh féin san modh coitchinn dá rádh "A nAinm an Athar, agus an Mhic, agus an Spiorad Naomh
Amen"
Curreabh gach duine a inntinn féin leis amhail agus gurab é féin do-rinnigh mur dubhrus, agus abradh mur so: "Ó, a Thiagharna agus a Dhia uillechumhachta, offráthlim dot naomhmhórdhacht gach ní dhéanus mé, smainneóchas mé, agus déarus mé, ann sa naomhthorrus so, agus mur an ccéadhna cuirrim romham an loghadh thug do bhicáirre uaidhe air an tallamh so sin do shaothríomh dhamh fpéin, agus mur sin othfráillim dhuit agus toirbhirrim dhuit iad uille, air sgáth mo pheacaibh agus air sgáth na bpían thuilleudur dham, nó ar sgáth na n-anmana is mó atá d'fhiachaibh oram do réir cheart agus charthannacht amhlaidh agus thig liom, nó mur is mó is mian leatsa
Amen"
Annsin abradh an sagart do ghuth árd na briathra so, ag teachd dháibh d'ionnsaigh na céadchroise, air ndol air a nglúinnibh uile achd an sagart amháin: "Smuainnigh anso a n-ainm Chríosd ag an ccédchrois so, amhlaidh agus gurab é so tigh Philáit, áit anar sgiúrsadh go tréan Slánnaightheóir an domhain le lámha seisior saighdiúir míthrócairach, aiga n-a raibh chuige sin aca slata do dhruighan dealgach agus cordaigh cnapánach le garbhshlabhra iarrainn, air mhodh go ngearghdís agus go stróicadís a fhuil agus fheóil le gach buille dá ttugadís air, ag comhlíonadh fhris an mbreith thug Piláit air dá rádh "Tugthar sgiúrsa go lántréan don mbiothúnnach úd, Íosa as Nazareth, agus curthar coróinn do dhruighionn dealgach air"
Guidhemaoid é, más eadh, go dúthrachtach leis an urnaighthe so: "Ó, Íosa ro-mhilis dar mhian fullaing mur sglábhaigh bhocht a láthair an phobaill mhallaighthe sin, ag feathamh leis an mbreith bháis thug an breathamh tíránta ort, guidheim thú, a Thiagharna, tabhair dhamh mo dhíomas do chlóidh tré do cheansacht-sa, ionnas, le fullaing go humhall masla agus tarcuisne an tsaoighail a láthair, go sealbheóchain thú ann sa nglóir shíorraidh
Amen " 6 Paidre, 6 Aue Maria, agus 6 Gloria Patri
Airna rádh sin tugadh gach duine póg don tallamh, agus 'na dhíaigh sin abradh an sagart agus gach duine leis: "A Thiagharna, do pheacaigh mé; déan trócaire orram; do pheacaighmar uile ar mhodh go ngoillionn sé orrainn
Déantar h'ardnaomhthacht do mholladh, agus go raibh páis agus bás ar Slánaightheóra Íosa Críosda, agus mur an ccédhna ginneamhan ró-ghlan ar mBaintiagharna naomhtha Muire do gineadh gan smáll peacaidh na sinnsear, dár stiúrradh agus dár dtrisiudh " Abradh gach duine "Amen"
Annsin éirgheadh siad 'na seasamh ó n-a nglúinnibh, agus imthigh siad riompa d'ionsaigh na dara croise ag rádh debhósion éigin dóibh fpéin, nó amhlaigh mur d'enseóchas an sagart dháibh
Acht tugthar aire go ndéantar gach ní mur dubhramar aig gach cros - crossaibh eile, mur sin nach riachtanach bheith dhá athchuimhniughadh nó bheith dá shíorluadh
Air dteacht d'ionsaigh na dara croise, abradh an sagart, (nó 'n easbhaidh sin an duine ba feasach don chuideachda): "Smuain annso anam Críost, amhail gurab í so an áit anar cuirreadh cros thrum air ghuaillaibh do Shlánnaightheóra Críost agus iad maslaighthe 'na n-aonchréucht
Guidhemid é, más eadh, leis an urnaighthe so: "Ó, árdrígh na bhflaithios, d'fhullaing thú féin do thoirbhirt do thoil anmhiannach na Iúdaighe chum do mhórphiannadh, agus do ghlac ort féin daorthruimme na croise, guidhim thú mur sin, a Thiagharna, glac chugad go taithneamhach cros an aithreachais agus an leórghníomha, ionnus go bhfaicfinn thú go síorraidh an do fhlaithios glórmhar
Amen " 6 Paidre, 6 Aue Maria, agus 6 Gloria Patri
An 3udh cros
"Smuain anso anam Críost, amhail agus gurab í so an áit anar thuit do Thiagharna Íosa Críost go lár agus go lántallamh, agus sin faoi an ccrois tré n-a trumme, agus é ag siobhal go Cnoc Calbhari, air mhodh gur bainniudh trumchneadh agus ardosna mharbhach as
Guidheimid é, más eadh, etc : "Ó, a Íosa ro-ghrádhmhar, dár chuir mórthruimme na croise d'fhiachaibh ort tuitim go tallamh air mbeith lánchlaoite dhuit, chum go n-aithneóchamís leis sin truimme ar bpeacadh, guidhim do thrócaire neamhdha fa mo thógbháil ón ccoir, agus mé bheith búansheasmhach ac comhlíonadh t'athantaigh
Amen " 6 Paidre, 6 Aue Maria agus 6 Gloria Patri
An 4 cross
"Smúain anso anam Críost, amhail agus gurab í so an áit ana ttarla do Thiagharna Íosa Críost agus an chros thrum sin ar a mhuin air a Mháthair ro-naomhtha Muire, agus í a gceas bróinn agus mórthursa
Guidhemid í, más eadh, etc : "Ó, a Bhaintiagharna is doilghisiodh dona mnábh fó an imshníomh géar pholl do chroidhe ag faicsinn do Mhic Íosa agus a ghnúis arna hathfhuathmhachar, a chorp uile arna dhubhudh, agus é uile airna dhéannamh fuathmhar, agus 'na adhbhar gloinn ag na daoinnibh, guidhim thú, a Mháthair dhoilgheasach, ó tá gur mise agus cách is adhbhar dod mhórbhrón, fath grása na haithrí dhamhsa ón Aithir síorraidh le mo lochd agus mo andlighe do chaoinneadh go searbhdheórmhur
Amen " Sé Paidre, 6 Aue Maria, agus 6 Gloria Patri
An 5mhudh cros
"Smuain anso anam Críost, amhail gurab í so an áit ana ttugcudur na Iúdaighe luach saothair do Simon Cirineus chum go ttugadh sé cuidiudh dár Slánnaightheóir fán ccros d'iomchar, agus nach tré chompás uimme rinneadur sin, acht tré eagla go bhfuighach sé bás air an tslighe ó throimme na croise, air, agus mur sin nach bhfuighdís a lánmhian air
Guidhmid é, "Ó, a Íosa ro-ghrádhmhar, ós dearbhtha gur tré mhéud do ghrádh orramsa agus air an ccionna dhaona d'iomchair tú an tromchros sin, agus gur mían leat sinnidh a bpearsainn an Cirineus sin cuideadh thabhairt duit le n-a hiomchar, guidhmid thú, a Dhé Thiagharna, le ar mbeith funnmhar fo sin féin do chrádh le cros na tarcuisne agus an drochmheasa orrainn féin, ionnus, le do lorg-sa do leannamhuin go humhal ceansuigh, go bhfuighinn thú ann sna haoibhnios síorraidhe
Amen " 6 Padre, 6 Aue Maria, agus 6 Gloria Patri
An 6udh cros
"Smuain annso anam Críost, amhail agus gurab í so an áit ana ttánnic an bhean chompásach Veronica, agus air fhaicsin a mhórdhacht airna thursúgh, agus a ghnúis airna dorchughadh leis an allas agus leis an luaithreamhán, leis na seilleo agus leis na bassa buailleadh air, ar mhodh gur tharring sí línédach dhá ceann léar ghlan agus léar thiormaigh a ríoghnúis ghrianmhur thaithneamhach
Guidhmid é, etc : "Ó, a Íosa ghnúissgíamhaigh, do-rinneadh míthsgíamhach agus athfhuathmhar lé smugaibh agus le seillodh neamhghlanna, agus gur ghlan an bhean chumpásach úd íad díot le héadach a cinn, ar mhodh gur fhág agus gur fhan fioghair do ghnúise ann san éadach sin ó shoin a leith, guidhim thú, a Thiagharna, go bhfága tú fíoghair agus íomháigh do ríoghnúise sgríobhtha an m'anm, agus tabhair dham tré fhíormhuintearas diongbháltacht le sin do chumhdach do shíor agus go bráth
Amen " Sé Paidre, sé Aue Maria, agus sé Gloria Patri
An seachtmhudh cros
"Smúain annso anam Críost amhail agus gurab í so an áit anar thuit do Dia agus do Cheannaightheóir Íosa Críosd an dara huair, agus sin fón lot marbhthach do-rinniodur air anna ghuaillibh
Guidhmíd é leis an úrnaighthe so: "Ó, a Íosa ro-naomhtha, do thuit faoi an ccrois an dara feachd tre ainbhfainne iomurcach do chaoinchoirp, guidhim thú fo aithne agus eólus do thabhairt dhamh air thruimme mo ghníomhartha agus neamhchuimse mo pheacaibh, agas tabhair do ghrása dham nach ttarringdís mé leó d'ionsaigh an phoill ilphéistigh, agus tinntán na bpian síorraidh
Amen " Sé Paidre, sé Aue Maria, agus sé Gloria Patri
An t-ochtmhúdh cros
"Smuain annso anam Críost, amhail agus gurab í so an áit anar ghuil go géur mná compásacha áiridhe, ag faicsinn ar dTiagharna Íosa Críosd dáorchoibhríthe aga námhaid agus iad dhá thabhairt dá chéasadh agus dá mhasladh go hanfhlaithiseach
Guidhimid é, más eadh, etc : "Ó, a Árdmháisdir, dothug teagusg dona mnáibh compásach úd, airar ghoill do mhórphianta orrtha, le iad féin agus a bpeacadh do chaoidh go rúnmhar, tabhair dhamh, a Thiagharna, mo pheacaidh do niamhghlanna dhíom lé deóra croídhfhonmhara an fhíoraithreachais, ionnus go mbiaidhinn do shíor an do ghrádh-sa agus an do mhuintearus síorraidh, Amen " Sé Paidre, sé Aue Maria, agus sé Gloria Patri
An naoidhmhudh cros
"Smuain anso anam Críost, amhail agus gurab í so an áit anar thuit do Thiaghrana Íosa Críosd an treas uair chum na talmhan agus ag cur roimhe éirghidh arís, acht 'sé ní tharla dhó titim air ais nísa annacuirre agus nísa ainnisidh
Guidhmid é, etc : "Ó, a Íosa ro-mhaith, d'fhullaing do phearsa neamhdha do mhasladh tré mhórthuislidh, air mhodh gur thuit tú an treas úair tré mhéid do loige agus iomad saoithair faoi an ccrois, guidhmid thú, a Dia, grása do thabhairt dhamh le mé féin do stiúrrudh ó mo namhaid agus annfhlaithios d'fhullaing, agus mur sin tré fhoighide do bheith agam an gach ní dá dhochamhla, go sealbheóchain thú an sna haoibhnios síorraoidh
Amen " Sé Paidre, sé Aue Maria, agus sé Gloria Patri
An deichmhudh cros
"Smuain anso anam Críost, amhail agus gurab í so an áit annar nochtadur go truaillidh eassonnórach na Iúdaighthe do Thiagharna Íosa Críosd air tteacht dó go Cnoc Cailbhaire, agus ana ttugadar fíonégar le n-ól dó mur aon le domblas ae thríd
Guidhmid é, más eadh, etc : Ó, a Íosa ro-fhoighidigh, d'fhullaing thú féin do nochtabh air mhodh gur hathnuadhchadh do chneadha agus do chréuchdadh uile, agus go rabhais mur sin cnisnochta os comhair a raibh a láithir, guidhim thú, a Thiagharna agus a Dia, trés an doilghios sin bhí ort, agus tré mhéud do ghoill ort an uair thugadur an fíonégar agus an domblas ae dhuit, gan mise choídhche dh'ól na sólás bhíos a measg na ccorrthacha othfrállios an saoghal orrum
Amen " Sé Paidre, sé Aue etc
An t-aonmhu dhéug cros
"Smuain annso anam Críost, amhail agus gurab í so an ait annar sparrthaidur a lámha agus a chossa air an ccroich le tarngibh ceanngharbha iarainn; agus air ccluinstinn an chédbhuille dá Mháthair don chassúr dá bhualadh, do thuit sí, ach a bheag, marbh tré dhoilghios agus tré uathfás; agus gan fhéchaint do sin, do chuirreadur coróin don druigheann ruinnghéur dealgach air a cheann glórmhar ríghamhail
Guidhimid é ris an urrnaighthe so, etc : "Ó, a Íosa mhórthrócairidh, súd agus gur fhullaing tú do bhoill do shínnamh air an ccrois, agus tairngidh ceangharbha iarainn do chur an do chossaibh agus an do lámhaibh dod cheangal orrthi, guidhim thú, a Dhé-Thiagharna, tré do chathranach gan chuimse, gan mise do shínamh mo chossa nó mo lámha chum urchóide air bith go bráth, acht tairre sin mé bheith beóchéusda do ghnáth fa chomhair do naomhsheirbhís féin
Amen " Sé Paidre, sé Aue Maria, agus sé Gloria Patri
An dóu déug cros
"Smuain annso anam Críost, amhail agus gurab í so an áit anar chéusadar do Thiagharna Íosa Críosd, agus anar thóigeadur an chros go hard aire raibh sé ceangailte, gur leigeadur síos í do bhuille phrab, dá cur 'na seassamh ansan ionnad bhí sonraithe chuige sin, air mhodh gur hathnuadhadh lot na ttairngeadh agus a chneadhacha uile leis an tréanchosgur buannadh as a chorp naomhtha don phrab-ghluasacht sin
Guidhmid é, más eadh, etc : "Ó, a Íosa neamhdha do céasughadh eidir dhá bhithúnach, do tóigabh a n-airde os comhair an domhain uille, agus do fhullaing pianta iomdha éxamhlla dofhullaingthe do-chuimse, guidhim thú, a Thiagharna, mo anm do shlánnugh, agus tabhair dham thú féin do ghrádhudh, tú féin amháin do íarraidh, agus mo bhás amháin do bheith a ngeall ort
Amen " 6 Paidre, 6 Aue Maria, agus 6 Gloria
An tan curtar ceithre crosa déug annsa torrus so na Slighe Naomhtha, amhail agus níodhthar a n-áiteacha eile, deirthar so fos, tugthar airre go mbíon an treas déug ón ccros so fo dheirreadh chúig caiscéim fhichid, agus an ceathramh cros déug uaithe sin fithche caiscéim
An Tríochmhu dhéug cros
"Smuain annso anam Críost, amhail agus gurab í so an áit anair thoirnigh Ioseph agus Nicodemus naomhchorp do Thiagharna Íosa Críost anúas as an ccrois naomhtha, agus gur chirreadur eidir lámha a Mháthar lánnaomhtha é
Guidhmid í go humhal: "Ó, Mháthair ro-thrócaireigh, guidhmid thú tré bhrígh na bpianta móra d'fhullaing tusa an uair chuirreadh do Mhac ro-ghrádhach eidir do lámha, agus 'na dhiaigh sin gur chuir tú odhla dheabholaidh air, fagh dhamh síordhoilghios trom do bheith orrom fo fhearg do chuir air, mar aon le compás fo mo pheacaibh, agus fa na pianta thuilliosaidh dhamh
Amen " 6 Paidre, 6 Aue Maria, agus 6 Gloria Patri, etc
An ceathrudh déug cros
"Smuain annso anam Críost, amhail agus gurab í so an áit annair chuir Muire, ar mBaintiagharna ro-naomhtha, corp a Mic ansa tiomba
Guidhemid í, más eadh, leis an urnaighthe so: "Ó, a Bheantiagharna gan smáll, tré bhrígh na bpianta móra d'fhulaing tusa an uair bhainneadur do Mhac as do lámha chum a chur annsa tiomba, guidhemid thú, fagh dhamh ó n-a mhórdhacht ríoga mo chruaidhchraoidhe do mhaothugh, agus grádh iomarcach do chruthadh ann, mur aon lé haigneadh shaor chum a sheirbhíse do dhéanamh
Amen " 6 Paidre, agus Aue Maria, etc
Agus ionnas go mbiaidh fios cuimsach againn air a mhéid d'fhuillaing air Slánaightheóir air feadh a naoimhpháise, curamaoid annso síos iad amhail agus mur adeir foillsigh áiridhe neamhdha, mur atá seacht n-uaire do thuit sé ó ghárdín Getsemani go tigh Annas
Ag foillsiughadh gach ní dhíobh so, abradh gach duine "Mola dhuit, a Thiagharna"
Mola dhó do ghnáth
Na preaba cos tugadh air ar feadh a pháise agus a líon 140 Na dornadh do buaileadh air ar feadh na páise céadhna 120 Agus díob sin air a bhéul bheannaighthe 30 Uibhir na mbassa míthrócaireach buailleadh air 102 Na buillidh buailleadh air ana ucht 28 A ritheacha a lámha míne gan choir 62 Ana luirgne agus ana leasreacha 32 Buailleadh air ana dhruim 80 Na huaire tairngeadh é go tréan leis an ccorda bhí air a mhuinél 70 Na huaire tairngeadh gruag a chinn 350 Na huaire tairngeadh a fhésóg 70 Na buillidh do sgiúrsaidh do buailleadh air ansa bpáis ghéur 6666 Ag sin dhíob turras na Slighe Naomhtha, a dheidhaoinnidh, airna sgríobha re Brían Ó Fearraoil, an seissiudh lá don mhíth March, Aois an Tighearna an tan sin 1772
Go ndéanadh Dia trócaire mhór agus grás air anam pféin, agus air anm a mhná, agus air anam gach ar imigh do threibh an dís, agus grása na haithrighe dá mbeóibh do shíor
AGALLAMH OISÍN AGUS PHÁDRAIG
'Oisín, is fada do shuan, éirigh suas is éist an salm; d'imthigh do lúth is do neart gidh chuirtheá cath i ngleo gharbh
D'imthigh mo lúth is mo rath ó nach maireann cath ag Fionn; i gcléircibh ní fhuil mo spéis, ceol dá n-éis ní binn liom
Ní chualais a chomhmaith de cheol ó thús an domhain mhóir gus indiu; Atá tú ársa aimhghlic liath gidh go gcuirtheá gliadh ar chnoc
Do chuirinn-se gliadh ar chnoc a Phádraig, is docht do rún; is mairg duit do cháin mo chruth is nach fuair mé guth ar dtús
Dochuala ceol dob fhearr ná bhur gceol gidh mór mholas tú an chliar, scaltarnach luin Leitreach Laoi 's an fhuaim do-níodh an Dórd Fiann
Smólach ró-bhinn Ghleanna an Scáil nó morgháir na mbarc le tráigh; ba bhinne liom trost na gcon ná do scol-sa, a chléirigh cháidh
Cnú Dhearóil, cnú mo chuirp an t-abhac beag dobhí ag Fionn, nuair do sheinneadh cuir is puirt dobhíodh san gcruit go binn súbhach
Bláthnuit an inghean óg nach tug móid le fear fán ngréin, acht Cnú Dhearóil agus í uch, a rí
ba bhinn a béal
Dhá ghadhar déag dobhí ag Fionn nuair do leigeadh iad fá Ghlionn Rath, ba bhinne ná ádhbha ciúil is a n-aghaidh ón tSiúir amach
Nuair do shuidheadh Fionn ar chnoc 's do sheinneadh gan locht an Dórd Fiann, do cuireadh 'na gcodladh an sluagh le monabhar ba bhinne ná an chliar
Atá scéal beag agam ar Fhionn ní rabhamair ann acht cúig fir déag, do ghabhamair rí Sacsan na bhfleadh is chuireamair cath ar rígh Gréag
Do gabhadh linn Mághnus mór mac Ríogh Lochlann na slógh teann, i bhFlóndras thángamair isteach 's do ghabhamair neart ós a gceann
Do ghabhamair an Leath ar fad ba mhór ár neart is ár dtréin, críoch Lochlann 's an India Mhór thigeadh a n-ór gus an bhFéinn
Thug sé naoi gcatha san Spáinn is naoi bhfichid cath i nÉirinn uill; níl ón sruth 'nar baisteadh Críost nach tigeadh a gcíos go teach Fhinn
Thug sé ocht gcatha san Spáinn theas is Árd-rí Sacsan ar láimh ris; is beacht dobhí an domhan fá n-a chíos is é ba rí ar an nGréig Bhig
Ní raibh coimhmeas leis ó Chríost ní fheaca rí ós a chionn gidh mór; mairg dom a mhaireann dá éis is gan mo spéis i gcluiche ná i gceol
Ní hiongnadh mé gan ghreann, gan chroidhe nuair smaoinim ar na fir bhí garbh; ar easbaidh catha, bídh is dighe trí neithe riamh do chleachtainn
Im dhamh chríon d'aithle na sluagh uch
is truagh mé bheith beo; gidh gur mhór mo thréan-neart seal anois is lag mé, uch uch ón
Is minic dobhíos fá ghreann aoibhinn gan ceann síos ag neach dár bheo; ba lúthmhar m'imirt ar chleasaibh lúith gidh táim anois ag seargadh 's ag feodhadh
Is truagh, a Phádraig, an scéal mé tar éis na bhfear go fann ag éisteacht le cliar na gclog is mé im sheanóir bhocht dall
Dá maireadh Fionn is an Fhiann do thréigfinn-se cliar na gcros, do leanfainn an fiadh fán ngleann is badh mhian liom breith an a chois
Iarr-sa, a Phádraig, neamh ar Dhia d'Fhionn na bhFiann agus dá chlainn, is déin guidhe ar an bhflaith nach cuala a chomhmaith lem linn
Ní iarrfad-sa neamh d'Fhionn a fhir ghrinn lér éirigh m'fhearg, is gurbh é a mhian le n-a linn bheith i nglinn le siansán sealg
Dá mbeitheá-sa fairis an bhFiann a Phádraig na gcliar is na gclog, ní thiubharthá aire do Dhia is bheith ag riar cliar is scol
Ní thréigfinn-se Mac Dé Bhí ar a dtáinig thoir is thiar; a Oisín an chreidimh bhig is olc rachas duit díoghal na gcliar
Is beag mo thuairim duit ná dod chléir a Phádraig naomhtha na mbachall, is measa liom Fionn glac-ghléigeal rí na Féinne ar mo theastaint
Is dubhach liom gan a choin ag léimrigh 's a ghadhair go léir 'na n-aice; dá mbeidís sin 's a laochradh níor bhaoghal liom-sa aithis
Sin an bhaois le n-ar thréigis agus Fianna Éireann flaitheas, do chreideamh riamh níor ghéillis acht do neart géag is do chathaibh
Dá maireadh Fionn 'na shláinte 's an Fhiann ró-áluinn gharbh badh mhó leo a gcoin 'na sáin-rith ná cead áitribh na bhflaitheas
Is fann atá an Fhiann 's is daor gan cead laochais i dtigh na bpian, de bhrígh nach tugadar riamh géilleadh don Athair Naomhtha i n-aon rian
Dob ionmhain le Fionn na bhflaith siansán a chon i bhfad ar sliabh coin allta ag fágáil a gcuan mór-dháil na sluagh dob é a mhian
Dob ionmhain le Fionn béim sciath coscairt laoch agus fiadhach cnuic is binn-ghlór a ghadhar ar saothar ná réir cléire, cill, ná cluig
Is iomdha mian dobhí ag Fionn nach cuirtear i suim dá éis; ní mhaireann Fionn ná a choin is ní mhairfidh tusa, a Oisín fhéil
Is mó de scéal Fionn ná sinn 's ná a dtáinig le n-ár linn riamh; a ndeachaidh díobh 's a bhfuil beo dob fhearr Fionn fá ór ná iad
Gach ar bhronnais-se is Fionn d'ór is olc rachas dó agus duit; tá sé i nIfreann i ngeall mar do-níodh feall agus broid
Is beag chreidim-se ded ghlór a fhir ón Róimh na leabhar mbán, go mbeadh Fionn, an flaith fial ag deamhan ná ag Dia ar láimh
A Phádraig na mbachall bhfiar is olc do theist ar Dhia, dom dhóigh, go gcuirfeadh go teach na bpian an té bhronnadh biadh ar gach slógh
Fionn, flaith féinne na slógh an té do bhronnadh ór ar dháimh, ar chomhairle duine ná Dia ní rachadh go tigh na bpian dá chrádh
Tá Fionn i nIfreann ar láimh an flaith sámh do bhronnadh ór, i n-éiric easurama ar Dhia tá sé i dtigh na bpian fá bhrón
Dá mbeidís Clanna Mórna istigh nó Clanna Baoiscne, na fir ba thréan, dothabharfaidís Fionn amach nó dobheadh an teach aca féin
Cúig cúigí Éireann fá seach 's na seacht gcatha dobhí san bhFéinn, ní thiubhraidís Fionn amach gér mhór a neart is a dtréin
Dá maireadh Faolán agus Goll Diarmaid Donn is Oscar áigh, i dtigh dár chum deamhan ná Dia ní bheadh Fionn na bhFiann ar láimh
Dá maireadh Faolán agus Goll is a raibh ann den Fhéinn riamh ní thiubhraidís Fionn amach as an dteach 'na bhfuil i bpian
Dá mbeidís siúd agus Fionn, an rí go teann mar dobhíodar sealad níor cumadh ifreann ná flaitheas riamh do chongbhóchadh iad fá ghlasaibh
Tá Fionn i nglasaibh go daor i bpiantaibh daora na ndiabhal, gidh dóigh leat-sa gur mór a thréin is nárbh fhéidir é bheith fá iadh
Ní chreidfinn go mb'fhéidir le Dia dá mhéid a thréin is a neart ná le diabhal dá dtáinig riamh Fionn na bhFiann do chur fá ghlas
Ní thug Fionn, an flaith láidir a chíos le háireamh riamh do Dhia ná do neach ar bith dá dtáinig roimhe, ná atá anois 'na dhiaidh
Is iomdha cath do chosnaimh Fionn ba láidre é ná Dia na bhFlaitheas, níor ghéill do dá láidre rí ó tháinig Críost ná raimhe
Créad dorinn Fionn ar Dhia acht bheith ag riar cliar is scol, greas mór ag bronnadh an óir is greas eile le meadhair a chon
I ngeall le meadhair na gcon is le riar na scol gach lá, is gan aire aige ar Dhia atá Fionn na bhFiann ar láimh
Adeir tusa, a Phádraig na rann nach tiubhradh an Fhiann Fionn amach ná cúig cúige Éireann leo gér mhór a neart fá seach
Dob éigean do géilleadh do Dhia mar is éigean don domhan uile; tá sé i nIfreann na bpian ag díol go dian as a choirthe
A Phádraig is truagh an scéal an rí-fhéinnidhe do bheith fá ghlasaibh; croidhe gan aingidheacht gan fuath croidhe cruaidh ag cosnamh catha
Dá liacht cath do chosnaimh Fionn ní dhearnaidh toil Dé ar áird; tá san 'na choir ós a chionn i bpiantaibh dá shíor-chrádh
Is éagcóir nár mhaith le Dia ór is biadh do thabhairt do neach; níor dhiúltuigh Fionn tréan ná truagh Ifreann fuar má's é a theach
Dá mhéid riamh a chuid óir 's a thigh is cruaidh a chuibhreach i dtigh na bpian, gan lonnradh solais ná amharc soillse mar is amhail do thuill ó Dhia
Ba mhian le Fionn amharc soillse 'na chúirt ghrinn, deoch is biadh, má tá san i nIfreann ghnaoi-dhubh ní ró a shuim i ndiabhlaidheacht pian
Mian mhic Cumhaill fa maith gnaoi éisteacht le faoidhe Droma Deirg, codladh fá shruth Easa Ruaidh is fiadh Gaillmhe na gcuan do sheilg
Scolaidheacht luin Leitreach Laoi Tonn Rúdhraighe ag buain le trácht, dordán an daimh ó Mháigh Mhaoin búithreach an laoigh ó Ghleann Dá Mhál
Foghar seilge Sléibhe gCrot fuaim na n-os um Shliabh gCua; mongháir faoileann Iorruis thall gáir na mbadhbh ós cionn an tsluaigh
Túrnamh creat na mbarc le tuinn an-uaill chonairt do Dhruim Lis, briathra branáin Chnuic an Scáil is gáir na dtrí sreabh um Shliabh Mis, Glaodh Oscair ag dul do sheilg gotha gadhar ar leirg na bhFiann, bheith 'na shuidhe ameasc na ndámh dob é sin de ghnáth a mhian
Mian de mhianaibh Oscair fhéil bheith ag éisteacht le béim sciath, bheith i gcath ag coscairt cnámh dob é sin de ghnáth a mhian
Sé fir déag dochuamair siar do sheilg ar Fhormaoil na bhFiann, láimh le héadan Chnuic an Scáil d'fhéachain céad-reatha ár gcoileán
Anmanna an dá ochtar grinn do-bhéaradh duit, a Thailginn; bheith dá n-éis is truagh an chúis monuar is méala a n-iomthúis
Mé féin is an flaith Fionn is mo mhac Oscar na mbéimionn, is an té do bhain ua Baoiscne a bruid an fear, ua Duibhne, Diarmaid
Tháinig linn Faolán feardha agus triúr mac Aonchearda, Glas, Gearr is Gobha nár ghann do chleacht mór-éacht i gcomhlann
Tháinig linn Conán gan mhoing is Caol céad-ghoineach ua Neamhoin, Mac Lughach nár bhanda 's nár thim is Goll mac Mórna don fhuirinn
Dobhí 'nár mbuidhin Liagán Luaimneach maraon is Dáire Duanach, Gobha Gaoithe mac Conchubhair an áigh is Caoilte mac Cronchair mic Rónáin
Dobhí Bran ar choin-éill ag Fionn is agam-sa bhí Sceolann, Fearonn ag Diarmaid na mBan is Adhnuaill ághmhar ag Oscar
Cléibhreach ag Faolán mac Finn ag Glas mac Aonchearda Eitill, ag Gearr is ag Gobha na n-each nglan dobhí Fead agus Fostadh
Dobhí Searc ag Conán Maol is Éisteacht ag Caol le n-a thaobh, ag Lugha láidir is ag Goll dobhí Fuaim agus Fothrom
Dobhí Luas ag Liagán Luaimneach is Dathchaoin ag Dáire Duanach, Léim ag Gobha Gaoithe gan ghráin is Daol ag Caoilte mac Rónáin
Scaoiltear dúinn gadhair mhic Mórna fá imeallaibh cnuic 'na dtáintibh
fá chiumhsaibh corpordha Coráin is béal na Leamhán le fánaidh
As súd soir go Binn Bóthair linn ba cheolmhar a ngártha; fir Dháire i gcoill go guthbhinn is iad ag osnaighil ar tháintibh
Seacht bhfichid damh allaidh láidir ó Rinn Ráthach go Fochaoin, caogad faolchon, triochad mór-thorc gníomh ár n-óg-chon i bhFormaoil
Sin an chéad lá ar scaoileadh dár saoithibh con chun cluiche; ní mhaireann dá raibh i láthair uch, a Phádraig, ach mise
A Phádraig, is truagh mise im sheanóir fá atuirse, gan réim, gan tapadh, gan treoir ag triall chun Aifrinn go haltóir
Gan árd-fhiadhach Luachra Deadhaidh gan míolta muighe Sléibhe gCalainn, gan dul i ngliadhaibh le Fionn gan riar scol mar chleachtainn
Gan deabhadh, gan déanamh creach gan imirt ar chleasaibh lúith, gan dul ar suirghe ná ar seilg dá cheird i n-a raibh mo thnúth
Gan áireamh laoch, gan iomchur sleagh ó chailleas Oscar agus Fionn; d'fhág sin mé, a Phádraig, gan ghreann im chrann críon ag meath fá phudhar
Scuir, a sheanóir, leig dod bhaois ní beag duit a ndubhrais; smaoin ar na piantaibh atá romhat d'imthigh an Fhiann agus imtheo'ir
Má's imtheacht dom nár fhágtar tusa a fhir an chrábhaidh toirmiscthe; dá maireadh Conán im dháil ní leigfeadh leat do chiarsán
Is mó smaoinim ar chúirt Fhinn mar a mbíodh fleadha milse is ól, ná ar chorthaibh is ar pheacaíbh dá mhéid díobh atá tharm nó romham
Níl i n-ionad chúirt Fhinn a Oisín ghníomh-uilc, acht neanntóg is é féin is a throm-shlóighte i nIfreann ar chóisir gan fóir
Ní ghéillim duit, a Phádraig dá mhéid do chrábhadh is do chreideamh, 's is mór mo thuairim, is ní bréag gur leis an ndiabhal do sheilbh
Monuar (an t)Oscar áigh do cailleadh le sleagh Chairbre, dá maireadh le bheith im dháil ní bhfaghthá-sa cead labhartha
Creid, a Oisín, uaim féin go bhfuil Oscar i nglasaibh, gan cead labhartha ná suain acht pianta is guais 'á ghreadadh
Greadadh Ifrinn an chraois dhuibh ort féin is ar do chléire, ná bí dá luadh feasta liom go bhfuil Oscar i ndaor-bhruid
Diabhail is Ifreann má tá ann 's an Fhiann má's ann mar aon leo, ní thiocfadh leo buadh do bhreith ar neart Oscair ná Finn i ngleo
Is dubhach liom gan bheith 'na bhfochair cibé i nIfreann nó i bhFlaitheas dóibh, nó iad-san i bhfochair do chléire-se a Phádraig na caol-chod's an dobróin
Dá mb'é an lá dobhí Fionn i gcathaibh Aille an Áir go ceart, tháinig an Cholann gan Cheann chugainn go Gleann Dá Dhamh
"Is chugat a thána óm theach féin is breághtha dath, scéimh is gnaoi ag iarraidh aisce ar an bhFéinn is féidir leo féin a dhíol"
"Do-gheobhair airgead, ór is bruit bíodh sin agat ar do chuaird, imthigh anois," do ráidh Fionn "is mithid liom tú dhul uainn"
"Ní gheobhad airgead chugam, ná ór a rí-fhéinnidhe an ghlóir dhil, acht tú féin, gan cheilt ar an bhFéinn do bheith agam mar chéile fir"
"Is briathar domh-sa," do ráidh an rí "dá mbeinn-se gan mnaoi lem ré, nach beinn agat-sa mar fhear ar a bhfuil ó neamh go féar"
"Ó thugais do bhriathar ar dtús a Oisín, i gclos don Fhéinn, cuirim-se tusa fám gheis muna ndeinir feis liom féin " An uair do smaoineas ar mo luighe thugas an tsuim sin i gcéill, do ghabhas léi ós árd mar dob í mo sháth de mhnaoi
Ar theacht don Fhéinn chun baile 'na dtriúir, 'na gceathrair 'na gcúigir, ag féachaint drádh na mná dhóibh níor chuma leo cér thúisce
Ar theacht don Cholainn gan Cheann dobhí súd san ngleann dár dteacht, is iomdha draoi dobhí fá chlú deich gcéad cú agus deich gcéad each, Deich gcéad each go n-a srian deich gcéad cú go n-a gcoin-iall, deich gcéad giolla 'na raibh neart deich gcéad fear don imtheacht, Deich gcéad corn n-a mbíodh ól deich gcéad claidheamh cóir is sciath, dá mbadh maoidhte dhom deich gcéad bó thugas dom chéile i n-aon ló (iad)
"Do-bhéar fáinne d'Oisín fhial," ar sí, "is mithid dom triall dom thigh; dogheobhaidh tú gach aisce uaidh acht gan uisce do bhuain ris " Tháinig fáinleog fán bhFéinn is rug an fáinne fán loch; d'imthigh an fáinne ó shin anuas gan a thuairisc gus anocht
Éan ruadh na sciathán riabhach is éan beag eile thuas 'na bhéal, ag gabháil magcuaird ós ár gcionn ag seinnim na bhfonn san aer
Dobhíos-sa agus Fionn féin ag féachain na n-éan le seal
gan tuairisc cá ndeachaidh an t-éan ná fios scéil cá ndeachaidh an bhean
Is beag sin de, a mhic Fhinn ní raibh agat innti acht seal; fearr fanamhain mar ataoi ná dul ar an bhFéinn arís ar ais
Dob fhearr liom dul ar an bhFéinn arís a Phádraig, dá mbeidís beo, ná dul go Flaitheas Chríost is bheith fá chíos aige go deo
A sheanóir atá ar baois ní dhíolfá cíos ar bith go deo; dá mbeitheá i bhFlaitheas Chríost ní fheicfeá choidhche cath ná gleo
Dob fhearr liom bheith i gcúirt Fhinn ag éisteacht guth gadhar gach maidean 's ag smaoineamh ar chathaibh cruadha ná bheith i gcúirt Chríost go dearbh
Dob fhearr duit lón den ghlóire is a fhagháil aon ló ó Dhia ná a bhfuairis d'ionnmhus an domhain (ó Fhionn 's) ón bhFéinn uile riamh
Dob fhusa dhom biadh is deoch d'fhagháil gan locht i gcúirt Fhinn ná id dhún-sa 's i ndún Dia a Phádraig nach fial fán roinn
Gráin ort, a sheanóir léith nach tuigeann gurab é Rí Neimhe a thugadh biadh d'Fhionn féin agus d'Fhiannaibh Éireann uile
A Phádraig, ní ghéillim dod bhriathraibh gurbh é Dia do bheathuigh Fionn acht iomad creach de bharr tonn is neart a ghéag is a lúth
Is é Dia do chum gach creach is gach fairrge dá thréine tonn; dá bhrígh sin, a Oisín ait is aige atá neart an domhain
Ní thug Fionn, an flaith láidir a chíos le háireamh riamh do Dhia ná do neach eile dá dtáinig ná atá anois 'na dhiaidh
Is iongnadh liom-sa, a Phádraig diabhal dá láidre i dtigh na bpian go mb'fhéidir leis le neart a lámh buadhadh go bráth ar Fhionn na bhFiann
Anois atá Fionn na mbán-ghlac ar aon láthair ag díol le Dia; gidh gur mhór a neart san ármhaigh is fann atá i nglasaibh pian
Tá buadh ag an diabhal ar Fhionn a Oisín, gér thréan a thóir, 's an Fhiann uile acht tusa amháin 'na chomhdháil fá dhobrón
Mo dhoiligh is mo dhobrón féin nach dom féin i bhfochair Fhinn, ní chuirfinn i suim go bráth aon diabhal dá ghráinne gnaoi
Is fearra dhuit dar liom féin bheith i bhfochair na cléire mar táir ná i gcomhdháil Fhinn 's na bhFiann atá i nIfreann gan rian le fagháil
Dar do leabhar go n-a bhrígh dar do bhachaill is dar th'íomháigh, dob fhearr liom-sa sin féin ná ameasc cléire an tsíor-gholáin
Is briathar baoise do ráidh tú a sheanóir atá liath fann
gan bheith 'na bhfochair acht prap súile dob fhada túirseach leat beith ann
Is sia liom aon lá amháin i gcomhluadar cléire na gclog ná bheith i nIfreann na bpian an fhaid a bhéas Dia ar neamh
Is truagh liom do thoisc, 's is brón a Oisín, is tú crannda críon, do chos ar bhruach na huaighe is nach faghaim uait filleadh ar Chríost
Dob fhearr liom filleadh ar an bhFéinn a Phádraig, gidh críon mo chruth, ná filleadh ort-sa is ar Chríost is bheith fé árd-chíos agaibh
Má tá mo chos ar bhruach na huaighe 's an bás ag gluaiseacht im chomhair, muna bhfaghad cabhair ón bhFéinn is beag mo spéis i Neamh na n-órd
Má táid mo ruisc gan radharc agus mo bhaill gan lúth gan bhrígh, filleadh ort-sa ná ar do chléir ní mian liom é, ná ar Chríost
Má táim gan lúth gan neart gan iomchur sleagh i dtús sluagh, ní hionmhain liom tú ná do chléir admhuighim féin, dar Duach
Má táim gan comhluadar na bhFiann 's nach greann le Dia mo thoisc, ní fhuil spéis agam ná grádh is ná cuireadh sé i gcás mo choir
Má táim ameasc na gcliar im sheanóir liath go fann, dob fhearr bheith i nIfreann na bpian ná bheith fé dhian-smacht ann
A Oisín nach binn ráidhte dobhís-se borb láidir seal, is doiligh liom, ós gearr uait tú bheith ag cur suas do Neamh
Cuirim suas díot-sa is ded chléir agus cuirim go léir druim le Neamh, in do leabhar ní fhuil mo spéis ná id bhachaill gidh naomhtha leat
Ní fhuil spéis agam id ghlór is ní binn liom seord do chlog, ní greann liom do shalm saor gidh dóigh leat féin a bheith gan locht
Ní greann liom an tAifreann caomh ná do channtlamh is léir truaighe, ní greann liom ní san mbith dá mbaineann libh, a Phádraig nua
Ná habair sin, a sheanóir thruaighe má's cur suas duit don chléir ná meastar leat go bhfaghair go bráth dul go háitreabh Neamh na Naomh
Cuirim druim leat-sa, a Phádraig is go lá an bhráth leis an gcléir, agus fós le Neamh na n-órd is le na slóighte uile naomh
Is docht an éiric ort-sa sin druim do chur le Neamh 's le Dia; is truagh sin, na Flaithis chaomh' do reic go saor ar theach na bpian
Tuig, a thruagháin is saobh ciall gur imthigh dorian is do lúth; triall don úir is gearr uait is ní bhéarfair buadh air siúd
Tá do chiabh liath gan bhrígh tá do ghnaoi go seirgthe truagh, tá do bhéal ba chorcra scáil is na bhfriotal nguth-árd, go fuar
Táid do ruisc gan amharc slighe ar mire bhíodh i gcathaibh cruadha; tá do lámha na mbéimeann mbuadhach gan imirt gan chruadhas gan lúth
A mhic Calpruinn an ghlóir shéimh is mairg bheir taobh le cléir na gclog, dobhíos-sa is Caoilte, mo luadh is dobhíomair uair is níor bhocht
A Oisín, is binn do ghlór beannacht fós le hanmain Fhinn is aithris dúinn cá mhéid fiadh thuit ar Shliabh na mBan bhFeimhin
Do scaoileamair aon mhíle cú dob fhearr lúth is dobí garg; do thuit le gach coin dá fhiadh sul do cuireadh iall le harg, Do scaoileamair amach cú bheag eile ba leor treise is cruinne; do thuit léi sin dá fhiadh is oiread le coin na bhFiann uile
Mar seo do cothromuigheadh iad idir iall-choin is giolla mar ba ghnáth, gach iall-chú i n-a ceart féin is maithe na Féinne ar gach árd
Dhá choin déag i Sliabh Luachra dhá choin mhóra i mBearnán Scalla dhá choin i n-iarthar an Romhair is dá choin ar Abhainn Bhanna
Dhá choin i mBuirinn na gcloch dhá choin ar loch Inse Chuinn, dhá choin i bhFormaoil na bhFiann is dhá choin ar Shliabh na mBan bhFeimhin
Seacht bhfichid cairrfhiadh ar chnoc seacht bhfichid broc leathan teann; Seacht bhfichid míol-muighe mear do marbhadh le Bran i n-aon ghleann
Cosa buidhe dobhí ag Bran dhá thaobh uaine agus tárr geal, drom donn ar dhath na n-ae is dhá chluais chruinne chomh-dhearga
Ceol le gcodlad Fionn go doich lachainn ó Loch na dTrí gCaol, scaltarnach luin Doire an Chairn búithreach daimh ó Ghleann na gCaor
Dhá lachainn ó Loch Éirne dhá dhobharchoin ó Loch Meilghe, dhá ghirrfhiadh ón muine thall is dhá sheabhac Sléibhe Conaill
Fead an fhiolair ó Ghleann na mBuadh nó ó scairt chruaidh Druim le Sruth, cearca fraoigh ó Chruachain Chuinn nó fead dobhráin ó Dhruim Dá Chon
Scaltarnach luin Doire an Chairn ní chuala riamh dar go deimhin ceol ba bhinne liom ná é acht go mbéinn fá bhun a neide
Is mairg dom do ghlac baiste riamh is olc an onóir dar liom, ar ghann-bhiadh is gan deoch ag déanamh troscaidh is úrnuighthe
Ní holc, a sheanóir, dar liom gheobhair naoi bhfichid bairighin den arán go n-a n-annlan fíona is feola 's is olc a n-abair tú, a sheanóir
An béal so as a labhraim leat nár labhraidh sé le sagart, go mb'fhearr liom bruscar tighe Fhinn ná mo chuid d'bhur gcomhroinn
Dob é sin cnósach na bport agus fiadhach na ngarbh-chnoc, Ifreann fuar fá dheireadh ar scáth bhur ndroch-chreidimh
A Phádraig, dá mhéid do chreideamh ní dóigh liom anois ná riamh go raibh agat proinn ar bith ná fleadhchas mar fhleadh na bhFiann
Gach ar chaith an Fhiann go húr le neart lúith is le creach fonn, is doilbh anois a ndún-árus gan proinn, dá gcrádhadh ameasc deamhan
Ba thruagh sin is ba dhíombhádh A Phádraig, dá mbadh scéal fíor, is a bhfuil i Neamh na n-órd nach tiocfadh leo féile Fhinn
Ba mhó féile Dé ar phrap na súl - is olc do rún agus do ghlór ná féile Fhinn is na bhFiann ó geineadh iad go himtheacht dóibh
Ní cosmhail leat-sa ná led chliar gurabh fhear fial é Dia; is gann gortach bhur bproinn gan feoil gan fíon gan iasc
Is leor libh-se mar gháir ghrinn seordán is fuaim clog, sléachtain agus canntlamh bróin gach aoibhinn-nóin is maidin doich
A Oisín, is truagh an chéim nach tugann tú géill do Dhia is bheith dá mholadh de ghnáth amhail atáim-se is an chliar
Níorbh iongnadh liom-sa a luadh go molfá go suairc an Fhiann, is Fionn do bhronnadh an t-arán is gach aisce níos fearr ná iad
Gach ar bronnadh leat is le Fionn is leis an bhFéinn uile mar sibh, is gearr rachadh ar thabharthas Dé uair de lae innisim duit
Dob fhiadhain mé, a Phádraig na gcliar gur chaith Fionn 's an Fhiann 'na dháil aon fhleadh amháin, i dTeamhair, ba mhó ná a dtug 's a dtiubhraidh Dia go bráth
Ná habair sin, a sheanóir thruaighe ná bí ag luadh na bhFiann de ghnáth; a ndeachaidh 's a bhfuil fós beo b'fhearr i n-aon ló Dia na ngrás, Dob iongnadh liom dá mb'fhíor do ghlór a Phádraig nua na mbachall mbán, go mbeitheá is do chliar ag golán ag iarraidh an aráin ar fhear dá cháil
Innis dom, a Phádraig, gan goimh má's gaol duit an fear sin Dia, créad fáth n-a mbír is do chléire i n-ármhach daor ar an mbiadh
Innis dom fós gan imreasán créad an fáth n-ar gnáth leo bheith ag bualadh a n-ucht gach uair is ag sléachtain go truagh gach nóin
Innsim duit den chéad fheacht nach uireasbhaidh bídh ná dighe fá deara dhúinn bheith dá ármhach acht do shíor-sheachaint peacadh an chraois
Is obann do chreidfinn do bhriathra a sciath na gcliar ón Róimh áigh
acht gur gann do roinnir liom féin is nach iarrfainn craos gach lá
Ní do sheachnadh peacadh an chraois ná le heagla Ríogh na naomh dogheobhainn le ganntan aráin acht nach tigeann liom a fhagháil ón gcléir
Innis dom arís fós gan gó an é fáth bhur n-uall ós árd a fhaid atá Dia ós bhur gcionn nó an áil leis canntlamh is glámh
Don dara feacht innsim duit gurab é fáth sléachtain na gcliar ag déanamh aithrighe agus crádhnais d'eagla crádh-ghoin na bpian
Is iongnadh liom tré mhéid bhur ngrádha don fhear sin ráidhtear libh Críost go maoidhfeadh go deo oraibh méid bhur gcoda is bhur ndighe
Slán le Fionn na bhFiann mór dob fhairsing slógh agus roinn, ní hionann is an fear san Dia is fós ní iarradh aithrighe ná díol
Is minic do roinn Fionn iomad fíona is feola ar an bhFéinn, is níorbh fhiadhain mé aon tráth gur iarr sléachtain ná gol géar
Mo chumha-sa anocht an Fhiann d'fhág mé im iarsma fá bhrón ag feitheamh le harán ón gcléir is le mac Dé dá thabhairt dóibh
Mo chumha-sa anocht go bráth Fionn mar atá i bhfad ón roinn, d'fhág mé gan deoch gan arán fá shúil Phádraig agus Chríost
Mo chumha-sa is ní fán bpeacadh acht bheith gan imirt, gan fiadhach, gan ceol, fá smacht na cléire agus Dé acht nach minic dom géilleadh dhóibh
Bhus aithreach leat féin sin fós gan géilleadh dhóibh le ceart riaghail, an tan is duit fá dhian-chrádh pian i bhfochair na bhFiann fá leath-riar
Is mór leat-sa, a Oisín truaighe do phian mar luadhair ameasc na gcliar is ní fhuil ann acht flaitheas sámh seoch an áit n-a bhfuil do thriall
Má's mó mo leath-riar annsúd a Phádraig nach úr fán mbiadh, ná ameasc do chléire-se i bhfos mo thruagh sin is docht an phian
Ná luaidh liom feacht ar bith a Phádraig, de ghoin na bhFiann, ní ghéillim gur fíor do ghlór 's ní chreidim fós do bhrígh do Dhia
A Oisín, ó nach creidir mé le briathra Dé go fíor id chluais, is beacht bhus cuimhin leat thall i bpiantaibh go fann gach uair
Pian ar muin péine ar m'anam a Phádraig, ní chanaim acht fíor go mbadh rogha liom-sa sin féin ná bheith i dtréadhnas mar bhím
Dá mb'fhios duit, a Oisín ghrínn tuirse is gníomh uagha na bpian
badh rogha leat le saoghal na saoghal fasc na cléire ná amharc mar iad
A hucht Dé, gidh nach fial innis má's fiadhain ortha thú, fíoghair ar phianta Ifrinn má's scéal sin thiocfadh leat dúinn
Ní thiocfadh liom go lá an Luain a Oisín, is truagh an toisc linn, pianta léir-ghonta is díothchúis Ifrinn úd do chur i gcrích
Gidheadh innsim duit go fíor pianta an tsaoighil i bhfus go léir gur gonta prap na súl annsúd ná a bhfulang dúinn le saoghal na saoghal
Is mór mo dhóchas féin go fíor má's ann atá triath na bhFiann, nach fuilid na pianta róghonta is na diabhail go bhfuil fá smacht dian
Is saobh na briathra ráidhtear leat a Oisín, is measta gur baois, a dtiocfaidh 's a dtáinig acht Dia ní bhfaghaidís iad fá smacht ná cuing
Is fiadhain mé go dtug an Fhiann ar an gcnoc so thiar cath ba mhó ná a dtugadh ó thúis an domhain i nIfreann ná i bhFlaitheas fós
Níorbh é sin ba bheatha dhúinn féin acht ár líonadh d'fhíon is d'fheoil, tosach cirt is comhthrom fleadha deocha mílse is cách dá n-ól
Is crádh liom Diarmaid is Goll agus Feargus ba bhinn glór, nuair nach leigthear dúinn a luadh a Phádraig nua ón Róimh
Badh chead linn tú dá luadh acht go dtiubharthá aire do Dhia ar dtús; ó's anois is deireadh dot aois scuir det bhaois, a fhir gan lúth
A Phádraig, innis dom tré rún ó's agat atá an t-eolas is fearr, an leigfear mo ghadhar nó mo chú liom go cúirt ríogh na ngrás
A sheanóir atá ar baois is nach faghaim críoch do chur ort, ní leigfear do ghadhar ná do chú leat go cúirt ríogh na reacht
Dá mb'agam-sa bheadh aithne ar Dhia is go mbeadh mo chú dom réir, do pháirteochainn é lem choin gibé do-bhéarfadh biadh dom féin
Ná habair sin, a sheanóir is tú i ndeireadh th'aoise, ní comhthrom, gan bhréag, an bhreith do-bheirir ar mo rígh-se
Dob fhearr aon churadh amháin láidir dá raibh ar Fhiannaibh Éireann ná Tighearna an chrábhaidh agus tusa féin, a chléirigh
A Oisín na ngéar-lann chanas na briathra buile, dob fhearr Dia le haon ló ná Fianna Éireann uile
Gidh táim-se anois gan flaitheas is mé iar gcaitheamh m'aoise, a Phádraig, ná tabhair aithis do mhaithibh Chlanna Baoiscne
Dá mbeadh agam Conán Maol fear mí-labhartha na Féinne, do bhrisfeadh sé do mhuineál istigh i lár do chléire
Dá maireadh agat Conán ná aon fhear eile ded Fhéinn-se, ní rachadh aon fhear póite isteach don chathair ghléigil, Óir ní fíonta ná feolta bhíonn ag na haingil naomhtha, acht cumhacht an Aon-mhic ghlórmhair dá gcothú san gcathair ghléigil
Bheith ag sír-theacht thar an bhFéinn a sheanóir, is baoth do chor; cuimhnigh go dtáinig do ré is gaibh Mac Dé ar do shon
Ní hiongnadh mise teacht thar an bhFéinn is tusa teacht thar Mac Dé gan sos; dá ndeineadh leath-oiread leis an bhFéinn badh mhór é, a chléirigh na gcros
A Oisín an ainbhfis mhóir tréig an glór nach fuil ceart; éist trátha cléire Dé is beidh tú i bhFlaitheas Dé go deas
Dá maireadh Conán Maol do-níodh dán 'nár dtaobh go cóir, bhur dtrátha níor bhinn leis a Phádraig na gclog n-óir
A Oisín nach binn glór glac mo chomhairle is déin do leas, is beidh tú i ndún Ríogh na nDúl is na muintire is úr fleadh
Cé fearr muintir neimhe, a Phádraig ná uaisle iomlán na Féinne, an mbíonn cruas 'na gcroidhthibh nó an ndiúltuighid siad éinne
A mhic Calpruinn fhéil ós agat atá an t-iúl, an leigfidh tú go Flaitheas Dé mo ghadhar beag nó mo chú
Ní rachadh an chuil chrónánach ná fós an gath gréine gan fios don rígh neamhdha isteach don chathair naomhtha
Níor mar sin do mhac Cumhaill dobhí 'na rí ar na Fiannaibh, dorachaidís fir an domhain fá n-a theach gan fhiafraighe
Ní rachadh Fionn ná an Fhiann fá theach mo thighearna go bráth, 's a sheanóir atá liath fann ní dul duit-se ann acht mar chách
Is mór mholas tusa Fionn is gach maith dá ndearnaidh sé; ní raibh Fionn 'na dhuine cheart dá raibh ar fóghnamh ar an bhFéinn
A Phádraig mhic Calpruinn réidh cá bhfuairis féin na scéala
dá macsamhla-na an Fhiann ní fheaca riamh deilbh is déanamh
Dob fhearr Fionn ná tusa féin fá ór, fá airgead, fá bhiadh, fá aon ní dá raibh ag Fionn dob fhearr Fionn faoi ná Dia
Cá bhfuilid an Fhiann anois
cá bhfuil a dtreise ná a dtréin
d'imthigh an Fhiann gan trácht is glac-se creideamh, a Oisín fhéil
Do chreideamh-sa ní ghlacfaidh mé a chléirigh gan bheith fial, is gur thréig an sonas Éire ó thángais féin is do chliar
Ní raibh an sonas ar Éire go dtánga féin is mo chliar; gach a dtáinig romhainn go hÉirinn atáid i nIfreann na ndaor-phian
Dobhí an sonas ar Éire agus rath mór le n-ár linn an Fhiann; ní hé an uair sin dobheinn-se beo gan mo leath-dóithin den bhiadh
Biadh an anma is é is fearr a Oisín na gcomhrádh ndian; cá bhfuil do neart ná treise do lámh nach leanair gach lá an fiadh
A Phádraig, freagair mo ghéire ní thig tréine tré bheith fann; a chléirigh na mbachall bhfiar ní fhaghaim an biadh acht go gann
A Oisín, beannuigh romhat an biadh is beir buidheachas le Rí na reann leig an t-ainbhfios díot ar gcúl is bíodh do dhúil san bhflaitheas thall
Adeirid lucht na bhféasóg réidh an drong daor ibheas go gann, nuair altuighid a gcuid lem thaobh "ní thugamair ár ndéirc don dall " Tógaid nuair a ghlanaid a mbéil an drong dárab léir gan locht, duanaighil mar chonairt i nglinn dob fhearr liom a mbeith 'na socht
Aon-bheatha bhíos duit-se is dóibh is déin an aithrighe chóir ar ball dá mbeitheá istigh i bhflaitheas Dé ní bheadh baoghal ort bheith id dhall
Dobhíos-sa i gcathair seal dem aois i n-a arm ag Rí nár ghann, cion míosa dá gcaitheann sibh de bhiadh dogheibhidís an chonairt gach ceann
Atá tú ársa foirbhthe liath d'imthigh do chiall is do ghreann, leig díot an comhrádh dian is beidh do leaba i bhFlaitheas thall
Minic do chodlas ar shliabh fá dhrúcht liath fá bharr crann; níor chleachtas leaba gan biadh an feadh bheadh fiadh san gcnoc thall
Táir ar mearughadh i ndeireadh th'aoise idir shlighe dhírigh agus cham; seachain slighe cham na bréige is tiocfaidh aingil Dé fád cheann
Dá mbeinn-se agus Feargus fial agus Diarmaid ar an mball gach slighe dhíreach ar ghabhmair riamh gan cead do chliar dogheobhaimís ann
Fóill, 'Oisín, ná masluigh an chliar chanas briathra Dé i ngach ball; muna leigir díot an comhrádh dian is mór an phian atá id cheann
Dobhíos-sa agus flaith na bhFiann agus torc ar iarraidh uainn san ngleann, ba mheasa liom uaim an fiadh ná do chliar-sa bheith gan cheann
Tá tú dolásach gan chiall is measa sin ná bheith id dhall; dá bhfaghthá radharc istigh badh mhór do chion ar fhlaitheas thall
Dob aite liom radharc an bhruic nó léim an phuic idir dhá ghleann ná a ngeallann do bhéal-sa dhom ná a bhfaghainn de shult i bhFlaitheas thall
Tá do mhuinighin baoth gan sliocht d'imthigh do shult agus do ghreann; muna ngabhair comhairle go glic ní bhfaghaidh tú bheith i bhfus ná thall
Dá mbeinn-se is an Fhiann indiu i mbinn cnuic ag tarraing lann d'aimhdheoin leabhair, cléir' is cluig is aguinn dobheadh an ball
Ní raibh ionnta acht mar ghal suip nó mar shruth idir dhá ghleann nó mar shídhe gaoithe ar mhaoilinn chnuic gach lucht aguibh dá raibh riamh ann
Dobhíos-sa i nAlmhain ar mo chur i bhfochair lucht na n-arm dteann, dob fhearr liom ár n-árd-rí agum ná an trup so na mbachall gcam
Dogheobhair ón Árd-rígh do chuid déin leor-ghníomh is ná caill thall, ná bí meallta i gcomhairle an chuirp is maith leo sin teacht anall
Is maith atá a fhios agam cá bhfuilid is coir 'na gceann; sciúirsí dá ruagadh le nimh is gan lucht nirt le teacht dá gcabhair
Ní binn liom do ghlór gan sult gidh tá tú glic ar do rann; ní chluinim féin fead an luin breac ó shruth ná muc ó ghleann
Dá mbeadh Scolbsceine agam nó Oscar glic na gcath dteann, ní bheimís gan feolmhach anocht ar chomhairle chluig na seacht mbeann
A Oisín, d'imthigh do chiall glac na briathra so le greann, is deimhin go dtréigfir an Fhiann is go ngeobhair le Rígh na reann
Is iongnadh liom do chomhrádh dian a chléirigh do thriall i ngach ball a rádh go dtréigfinn an Fhiann drong fhairsing fhial nár ghann
Dá bhfeictheá-sa muintir Dé a suidheamh go gléasta is a bhfleadh; is fairsinge aca bhíos gach sógh ná ag muintir Fhinn, gidh mór a meas
Is fearr mo scéal-sa anois gléire dhil is cur 'na cheann; glac an aithrighe chóir anois déin leor-ghníomh i bhfus 's ná caill thall
Do chaill mise mo chiall i bhfus is ní ba mheasa liom ná sin; do chaill mise Fionn an áigh is na fir áille dobhíodh lem chois
Tá Fionn is an Fhiann anois go dobrónach ar lic na bpian; gaibh-se le Mac Dé 'na n-áit 's ní bheir go bráth gan amharc ar Dhia
Ní chreidim féin do ghlór glan a chléirigh na mbachall gcam, go mbeadh Fionn 's an Fhiann istigh muna bhfaghaidís sult a bheith ann
Déin an aithrighe chóir anois sula gcuirfear fios id chionn; géill do Dhia is beidh 'fhios agat ciaca amuich nó istigh atá Fionn
Dá mbeadh Fionn agam is Mac an Luin fear nár dhruid ó ghleo na lann
d'aindeoin do chléire is a gcluig is againn dobheadh an ball
Ní bheidh sin choidhche ar bhur gcur is fearr an lucht a tháinig ann; Mac Ríogh Neimhe dhíbreas na huilc is mór a chion ar dhuine dhall
Má's dall atá muintir Dia 's gurb iad na daill is annsa leis, is cosmhail nach cuirfid an Fhiann go teach na bpian dá scrios
Cráidhteacht ort, a sheanóir chanas na briathra buile dob fhearr Dia d'aon ló ná Fianna Éireann uile
A Phádraig na bachaille caime dobheir orm freagra dána dobheadh do bhachall 'na bruscar dá mbeadh Uscar do láthair
Créad dorinn Fionn le Dia acht ag riar cliar agus scol, greas mhór ag bronnadh óir is greas eile le meadhair a chon
I ngioll le meadhair na gcon is le riar scol gach lá is gan aire aige ar Dhia dobheir Fionn na bhFiann ar láimh
Cionnus dob fhéidir le Dia ná a chliar bheith níos fearr ná Fionn, flaith na bhFiann duine fial dobhí gan cháim
Gach a n-abair tusa 's an chliar do réir riaghlach Ríogh na Reann dobhí súd ag Fiannaibh Finn is táid i bhflaitheas Dé go teann
Dá mbeadh áit ann thíos ná thuas dob fhearr ná flaitheas Dé, is ann dorachadh Fionn is a raibh aige den Fhéinn
Adeir tusa nach téid fial go hIfreann na bpian go bráth, ní raibh aon neach san bhFéinn nach raibh fial ameasc cách
Má bheireann tú mise do na flaithis agus seacht gcatha na bhFiann is tú an duine is fearr buidhean dá ndeachaidh san tír sin riamh
Mar dá bhfeictheá-sa, a chléirigh cháidh an Fhiann lá ar an dtráigh úd theas nó i Nás Laighean na sruth séimh ar an bhFéinn badh mhór do mheas
CATH CHNUIC AN ÁIR
Innis dúinn, a Oisín suairc, cionnus do ghluais tús an ghleoidh, is na curaidhe calma nirt san gcath do thuit i ndeoidh ar ndeoidh
Dobhíomair-ne an Fhiann 's Fionn i gcóimhthionól ar an gcnoc so thiar, ag imirt ar chleasaibh lúith is sinn go subhach ag caitheamh liag
Cidh trácht dúinn amhail sin dubhairt draoi Teamhrach go glic linn: "Is eagal liom, a Fhinn na bhFiann nach fada an rian gur doiligh díbh"
"Créad so anois," do ráidh Fionn "le dtuigtear leat ár nguais dobróin, is nach fuil tóir anois fán ngréin nach fuil san bhFéinn seasamh leo"
"Creid uaim, a Fhinn na gcruadh-lann go bhfuil an tóir i bhfogas díbh; féach na néalla fola úd ag bagairt dubhach taoibh ar taoibh " d'fhéach Fionn ós a chionn suas is dochonnairc tuar fola go tréan; "Is eagal liom," adubhairt sé "go dtiocfaidh ár-bhéim ar an bhFéinn " Do ghoir Fionn chuige Oscar is dubhairt: "A churaidh na lann ngéar, is cuibhe dhuit bheith ag éirghe féach ar shíonaibh an aeir"
"A rí na Féinne," do ráidh Oscar "ná glac bíodhg ná an-uamhain tríd, tá neart is lúth id ghéagaibh is trom-shluagh tréanmhar led thaoibh " Do chaitheamair uile an Fhiann sealad ag grinn-amharc na néall; dobhí dream againn go subhach is dream eile dubhach 'na ngné
Do labhair Conán de ghuth árd is dob é a rádh go borb teann: "Ní fhuil neach dár athruigh gné admhaim féin, acht fear fann"
"A Fhinn mhic Cumhaill," do ráidh an draoi "tionóil do bhuidhean go grod id dháil, is roinntear iad leath ar leath go ndéanaid faire ar theacht na námhad " Do sheinn Fionn an Dórd Fiann is do fhreagair siad an gháir; gach fear um a luaithe 'teacht idir fhlaith, thriath is tháin
"Aithneochad anois," ar Fionn, "go fíor gach neach dem bhuidhin lérb ionmhain mé is fós gach neach 'gá bhfuil dom fuath má chuirid suas de bheith dom réir"
"A Oscair," do ráidh Fionn ar dtús "ó's tú ursa is lúth na bhFiann, an bhfairfidh tú go lá le cách teacht na námhad tá chugainn ag triall"
"Fiafruighim díot anois, a Fhinn an dul chun suain dob áil leat
níor mhaise dhuit is badh mhí-cháil má's eagal leat námhaid ag teacht"
"Ní le heagla roimh láimh chách dorachainn tráth chun suain, acht gur gnáth taidhbhreamh do theacht chugham má's gearr dúinn cath nó guais"
"Ní dhiúltóchad faire le cách níl orm scáth ná an-uamhain 's is eagal liom," ar sé, "a Fhinn gur beag den bhuidhin nach fuil " Goireas Fionn ar Dhiarmaid Donn is fiafruigheas go ceannsa den fhear áigh, an bhfairfeadh mar aon le hOscar "má's ionmhain leat mé is cách"
"Níor thoib mise fós, a Fhinn i gcath ná i gcoimheascar na dtromshluagh, acht go mbeadh Oscar, rún mo chléibh romham nó im dhéidh le teacht buadh"
"A Ghuill chalma na gcruadh-lann an cumann leat rí na bhFiann, an bhfairfidh tú i bhfochair díse na mór-ghníomh is na ngarg-ghliadh"
"Ní heagal liom lámh dá chruadhacht ó tá Oscar na nguas im dháil, is Diarmaid fearamhail cródha, do shuan ní mór linn duit go lá " Tháinig Faolán do láthair Fhinn 's do labhair go fíochmhar guth-árd is dubhairt: "A rí na bhFiann beidh mise mar iad go lá"
"A Chonáin Mhaoil," do ráidh Fionn "fan-sa i gciumhsaibh an Leath-áird ó's tú is gairbhe uall-gháir bhinn chun scarta má's tidheacht don námhaid"
"Má's dul dom, a Fhinn, don uaimh ag faire ar bhuaidhirt ná ar tháin im aonar, gan tuilleadh den Fhéinn go ngointear mé trém lár"
"Ní cuibhe dhuit, a Chonáin Mhaoil diúltadh Fhinn," do ráidh Mac Lughach, "Atá 'na rí ós cionn na bhFiann i gcoimirc, i mbiadh is i n-ór dúinn"
"Má tá Fionn 'na rí is 'na thriath a Mhic Lughach," do ráidh Conán, "ní cosmhail gur cuibhe dhom féin dul im aon go huaimh Leath-áird"
"Níl san bhFéinn," ar Mac Lughach "fear do chlóidh chun guith gáir-bhinn, is cluinfidh an Fhiann do ghlór má's teacht don tóir led thaoibh"
"Ná bí feasta dá luadh liom a Mhic Lughach na mín-ghéag, d'Fhionn ná don Fhéinn ní rachad don uaimh cuirim suas de le mo ré"
"Éirigh ann, a Chonáin," ar Oscar "is beir leat Aodh Beag id dháil, Fearonn, Sceolann is Bran luath Bog-léim, Fuaim agus Meargán " Do ghluais Conán ar chomhairle Oscair is ráinig go doras na huamha; na coin is Aodh Beag mac Finn do leanadar díreach san gcuaird
Dochuaidh Fionn annsan do shuan is ní cian dobhí ar suaimhneas ann an tan do samhluigheadh do tríd Aodh Beag mac Fhinn do bheith gan cheann
Do teasbáineadh tar 'éis sin dó go raibh Goll cródha i láimh-ghléidh le gaiscidheach neartmhar calma dar ba ainm Tailc mac Tréin
Do mhúscail as a chodladh go prap is go ghoir chuige maith na bhFiann dar ba chomh-ainm de ghnáth-shíor draoi ealadhan nó fear fáth-chiall
d'fhaisnéis a rún iomlán don draoi i ngach taidhbhreamh díobh súd; do ráidh Fionn - "A bhfáth-chiall sin innis anois gan mhoill dúinn"
"Tiocfaidh ruathar ar an bhFéinn a Fhinn, is baoghal," do ráidh an draoi, "gidheadh ní goinfear an dís do luadhadh Goll cruaidh ná Aodh Beag mac Fhinn " Níorbh fhada amhail sin dúinn an tan chualamair uall-gháir; do sheinn Fionn an Dórd Fiann is d'fhreagair dian-scairt Chonáin
Do ghluais Conán 'na tháin-rith is na coin ar lán-rith 'na dhiaidh; d'fhan Aodh Beag ar bhruach na huamha gur cluineadh leis fuaim na sciath
Do sheinn Fionn an Dórd fian is ráinig iad Conán Maol; "Créad so, a Chonáin," ar Oscar "tá an tóir chugainn, cá bhfuil Aodh"
"Dobhí Aodh i ndoras na huamha an tan do ghluais mise ar lúth; níor amharcas im dhiaidh tar m'ais is níorbh é Aodh ba dhainid liom"
"Cia eile ba dhainid " ar Oscar "a Chonáin† liosta †mhaoil gan chéill; cia aca Fionn na bhfleadh nó mise nó cia'n fear eile den Fhéinn"
"Ní Fionn, tusa, ná neach ar bith ba dhainid liom ná ba léan, gidh gur mhian liom bhur maith uile ní sibh ba dhoiligh liom acht mé féin " Do ghluais Oscar de lúth thréan go ráinig sé doras na huamha, is fuair Aodh Beag mac Finn fhéil gan anbhuain, gan éag, gan buaidhirt
"Créad fá ndeara dhuit, 'Aoidh Bhig fuireach amuich 'ndiaidh an fhir mhaoil, is námhaid taobh leat ag rith a leinbh nár thuig gur beag th'aois"
"Gidh bhí an tóir i bhfogas dom is mé amuich ó fhosc na bhFiann, níor leomhaidh m'intinn ná mo chroidhe criothnughadh roimh buidhin na ngliadh " Mo thuirse, mo chreach, mo chumha
a Phádraig is umhal do Dhia, dá maireadh Aodh Beag im dháil ba dhoiligh do ghláimh na gcliar
Aithris dúinn, a Oisín mhic Fhinn críoch catha an chnuic seo thiar; ní mhaireann Aodh Beag id dháil is ná cuir i gcás gláimh na gcliar
Cnoc an Áir an cnoc so thiar go lá an bhráth biaidh dá ghairm; a Phádraig na mbachall mbán ní gan fáth a tugadh an t-ainm
Ná glac taom, a Oisín fhéil ag smaoineamh ar léan na bhFiann; a ndeachaidh is a bhfuil beo neamh-ní dhóibh acht amháin Dia
Níor neamh-ní Fionn na bhFiann níor neamh-ní Diarmaid ua Duibhne; níor neamh-ní Oscar na lann ná neach dá raibh ann acht Conán liosta
De bhrígh gur neamh-ní Fionn Diarmaid Donn is Oscar áigh, is an Fhiann uile mar iad ní mhairid mar Dhia na ngrás
A Phádraig, ní i seal na bhFiann is tuigthe do Dhia-se bheith ann; is dearbh dá mbeith' na rian nach beadh do thighearna ós do cheann
Bhí Dia ann i seal na bhFiann atá ann riamh is beidh go bráth, maireann is mairfidh gan éag 's ní mar sin don Fhéinn, a bhochtáin
A Phádraig, má's fíor do ghlór an t-éag gan gó go bhfuair an Fhiann ná cluinim choidhche tú dá luadh gurab é rug buadh ortha Dia
Ba mhaith an Fhiann is a ngníomh a Oisín ghrinn, acht so amháin: nár adhradh leo an t-aon Dia úd anois lean dúinn ar Chnoc an Áir
Do thriall annsúd ar an bhFéinn Oscar is Aodh Beag 'na dháil; dob ionmhaine linn a dteacht go fíor ná teacht Ríogh dhil na ngrás
d'fhiafruigh Fionn d'Oscar áigh an bhfeacaidh táin na ngrod-laoch; adubhairt leis go bhfeacaidh iad is go raibh a n-iarracht ar an bhFéinn
Do chaitheamair mar sin go lá is níor leomhaigh cách teacht fár ndéin a Phádraig, mo scéal truaighe níorbh fhada gur chruaidh an chéim
Aithris anois gan mhoill dúinn a mhic (mic) Cumhaill, is ná glac brón; aithris, is mo bheannacht ort scéal fíor is ná can gó
Ní chanaimís an Fhiann gó bréag leo níor samhluigheadh riamh, acht le fírinne 's le neart ár lámh thagaimís slán as gach gliadh
d'éirigheamair go moch amach Fianna Éireann na n-each seang, ar an gcnoc so líon an tslóigh is níorbh iongnadh leo teacht le teann
Aon-bhean dob áille ná'n ghrian do-chí an Fhiann ag teacht san leirg, d'Fhionn mhac Cumaill, innsim duit beannuigheas ríoghan an bhruit deirg
"Cia thú, a ríoghan," ar Fionn féin "is fearr méinn 's is áille dealbh
Is binne linn fuaim do bheoil ná a bhfuil de cheol ar talamh"
"Niamh Nua-chruthach is é m'ainm inghean Gharraidh mhic Dolair déin, Árd-rí Gréag, mo mhallacht air is é do rad mé do Thailc mhac Tréin"
"Créad dobheir dá sheachnadh thú
ná dein rún orm anois, gabhaim do choimirc go lá an bhráth is gabhaim do láimh thú thar a chrois"
"Ní gan ádhbhar thugas do fuath dath an ghuail dobhí ar a ghné, dhá chluais, earball, is ceann cait dobhí air is níor mhaith a scéimh
"Do shiubhlas-sa an domhan fá thrí is níor fhágas ann rí ná flaith nár shireas acht sibh-se an Fhiann is níor gheall triath m'anacal air"
"Díonfad thú, a inghean óg," do ráidh mac Cumhaill nár claoidheadh riamh, "go dtuitidh uile ar do scáth na seacht gcatha atá fám riar"
"Dar do láimh-se féin, a Fhinn is guais linn go ndearnais bréag, 's an té ór theich mise i bhfad tuiteann leis cath agus céad
"An fear mór adeirim libh is é d'fhág mé le fada i bpéin; sular nascadh mé leis gan gó do scriosadh leis fá dhó an Ghréig"
"Ná déin iomrádh ar a ghaisce a fholt chas ar dhath an óir; níl anois laoch fán ngréin nach faghadh san bhFéinn fear a chlóidh " Ní fada go bhfeacamair ag teacht Rí Fear gCaitcheann ba chruaidh lámh; níor bheannuigh is níor umhluigh d'Fhionn acht d'iarr cath thar cionn a mhná
Chuireamair deich gcéad 'na dháil ba mhaith lámh do láthair ghleodh; Níor fhill duine dhíobh ar ais gan tuitim le Tailc mac Treoin
Deich gcéad taoiseach, monuar, laoch taobh ar thaobh dár muintir féin, a Phádraig an chreidimh chruaidh is eadh theastuigh uainn den Fhéinn
Iarras Oscar cead ar Fhionn gér dhoiligh liom é dá luadh, dul do chomhrac an tréan-laoich nuair dochonnairc díth na sluagh
"Dogheobhair uaim cead," do ráidh Fionn "gidh guais liom do thuitim tríd; gluais is beir mo bheannacht leat cuimhnigh do ghail is do ghníomh " Éirigheas Oscar, an fear áigh ar a láimh nár cuireadh béim, an laoch oirdhearc dob fhearr smacht nó go ráinig Tailc mac Tréin
"Tabhair-se aghaidh dhomh-sa féin a Thailc mhic Tréin," ar Oscar áigh, "óir bainfead-sa dhíot an ceann i ndíoghal an dream a ghoin do lámh"
"Dar do láimh-se, 'Oscair áigh gidh buidheach díot bárd is bean, beir agam-sa anocht gan chionn is beidh an fear, Fionn, go leamh " Ar feadh cúig n-oidhche is cúig lá dobhí an dís nár thláth i ngleic, gan biadh gan deoch, ar díth suain gur thuit Tailc le buadh mo mheic
Tógaimíd trí gártha ós árd tar éis an chomhraic ba gharbh gleac gáir chaointe tré a ndeachaidh den Fhéinn is dhá gháir mhaoidhte tré éag Thailc
Niamh Nua-chruthach, mór an scéal nuair dochonnairc méid an áir, gabhas náire an ghruadh-dhearg-ghlan is tuiteas marbh ameasc cách
Bás na ríoghna, d'éis gach uilc is é is mó do chuir ar chách; ar an gcnoc so d'éis an ghliadh do bhaist an Fhiann Cnoc an Áir
LAOIDH MHEARGAIGH NA LANN
Níorbh fhada dhúinn mar sin, gidh nárbh aoibhinn subhach sinn, gur thriall annsúd fá n-ár ndéin gaiscidheach éachtach ba chruaidh gníomh
Níor bheannuigh sé don Fhéinn, 's níor umhluigh d'Fhionn acht mar iad, acht d'fhiafruigh de ghlór ba bhorb cá raibh ár gcosnamh is ár dtriath
"Cia thú féin, a ghaiscidhigh áigh " ar Aodh Beag nár scáinte croidhe, "nó créad thug don dul so thú cá fhaid do shiubhal nuair scarfair linn"
"Ní thiubhrad duit scéal ar bith smaoin, a leinbh, gur beag t'aois; fios mo rúin ní thiubhrad do neach go bhfaghad dul d'agallamh Fhinn"
"Do-bhéar-sa eolas duit ar Fhionn a ghaiscidhigh mhúinte na mínghéag; ní fada uainn an áit 'na bhfuil ar chor an chnuic mar ar leagadh Tréan " Do ghluais Aodh Beag roimhe ar lúth 's an gaiscidheach go dlúth 'na dhéidh go rángadar leirg an áir 'na raibh ar lár Tailc mac Tréin
An tan do-chí an Fhiann is Fionn an dís úd ag teacht 'na ndáil: "Is eagal liom," do ráidh an draoi "nach fada is aoibhinn do mhac Cumhaill"
"Ag seo é Fionn," do ráidh Aodh Beag "t'uirgheall do innis go daor; a shlán fút má's olc do rún ná laoch ar úir anois fán ngréin"
"An tú Fionn " ar an fear calma "má's tú, ní cuibhe do dhearbh-laoch 'ainm do shéanadh go lá an bhráth nach tú do shár-ghoin Tailc mac Tréin"
"Ní le buadh mo lámh-sa thuit an fear dá ngoirir Tailc mac Tréin; innis dúinn t'ainm féin anois is gheobhair fios cia leag an laoch"
"Meargach cruaidh na nglas-lann is ainm damh-sa, 'Fhinn mhic Cumhaill; níor dhearg arm ar mo chorp fós is níor buadhadh leo mé chur ar gcúl " Do ghluais Oscar fá ghuith an ghlóir is d'fhiafruigh an leomhan gan scáth: "An de bhuaidh do lámh nó do lann nach gointear ann tú go bráth"
"Níl ar talamh na dtrom-fhód i gcath ná i gcomhrac garbh-ghliadh, Laoch dá thréine i ngníomh gaisce do dhearg le harm orm riamh"
"Ní bheir mar sin," ar Oscar áigh "muna teacht duit le páirt don Fhéinn, A Mheargaigh chruaidh na nglas-lann goinfear ann tú go haedhibh"
"A ghaiscidhigh, id chló gidh dearbh-laoch ded fhriotal ní dhéanaim cás, dá mhéid do dhóich as neart na bhFiann tuitfir agus iad lem láimh
"Muna bhfuil agat acht buadh airm géag' neart-chalma cuirp is gníomh, do-bheirim mar dhearbh duit mo lámh go ngoinfear thú tré lár do chroidhe"
"Innis dom, a mhic Cumhaill chalma do réir mar gheallais dom ar dtús, cia leis nó cionnus do thuit Tailc an nirt is an gheal-rúin"
"Do thuit Tailc mac Tréin mear le buadh is neart Oscair áigh; do thuit le Tailc ar dtús den Fhéinn líon deich gcéad d'fhearaibh Fáil"
"Nár mhór an náire dhuit-se, 'Fhinn d'fhulaing an rí-bhean dob fhearr cáil do chur chun báis leis an bhFéinn a tuitim is éag d'fhearaibh Fáil"
"Ní mise ná neach den Fhéinn thug aithne ar an éag don mhnaoi, Acht nuair chonnairc díth an tslóigh i n-éagaibh bróin dochuaidh sí
"Má's comhrac atá uait," ar Fionn "i n-éiric bháis Thailc 's a mhná dogheobhair é ó fhear den Fhéinn nó imthigh go séimh le páirt"
"Gidh go bhfuilid mo shlóighte dom i bhfogas ar chor an chnuic ní iarrfad a gcongnamh, a Fhinn 's ní fhúigfead acht dís beo agaibh"
"Cia hiad an dís sin fhágfair beo a Mheargaigh na slóighte " ar Fionn; "is iongnadh liom go dtuigtear leat bás led neart do thabhairt dúinn"
"Tuigtear liom bhur mbás uile acht amháin tusa is do mhac Aodh; ní fhágfad an cnoc go lá an bhráth go ndíoghlad bás Thailc mhic Tréin"
"Nach leor leat, a Mheargaigh na lann dís thar a cheann a thuitim den Fhéinn, is gan comhrac do thabhairt ar chách 's a liacht fear cáidh do thuit leis féin"
"Níor leor liom-sa, a Fhinn na bhFiann dís nó triar i ndíoghal a bháis; dá mbadh líon don Fhéinn níos mó a dtuitim is dóigh lem láimh"
"Ná cuir i ndóigh dhuit féin," ar Fionn "gurbh fhulaing liom dís ná aon i n-éiric bháis Thailc 's a mhná do thuitim led láimh den Fhéinn"
"Dá fheabhas bhur lámha is bhur ngníomh is dá mhéid bhur líon d'fhearaibh cruadha, ní scarfad libh go lá an bhráth díoghal 'na mbás go bhfaghad uaibh " A Phádraig, ní cheilfead mo rún do ghlac an-uamhain Fionn 's an Fhiann acht amháin Oscar na mbéimeann fear nár chrith roimh éinne riamh
"A Mheargaigh chruaidh na nglas-lann" ar Fionn go teann i ngarbh-ghlór, "do-gheobhair comhrac id aonarán nó tuilleadh id dháil ón bhFéinn gan gó"
"Má's cuibhe leat-sa, a Fhinn mhic Cumhaill mise do chomhrac do mhór-shluaigh ó fhear go fear nó d'aon bhéim diúltadh ní bhéarfad duit uaim"
"Má thigeann tusa is do bhuidhean chum catha linn leath ar leath ó dhuine go céad caithfidh an Fhiann buille lámh dian a chongbháil leat"
"Rachad-sa 'nois, a Fhinn mhic Cumhaill mar a bhfuil comhrac agam le fagháil d'fhios mo shluaigh, is ní fada uaim is ná hob uaim go moch de lá"
"Tabhair do shlógh do láthair leat ar maidin má's maith," ar Fionn; "ní fhuil ceilg le himirt ort beimíd-ne ullamh fád chionn"
"Bíodh ar mo theacht," do ráidh Meargach "an laoch is calma ar an bhFéinn, i n-arm 's i n-éide romham gan fuigheal go bhfeiceam a ghníomh san ngléidh " d'imthigh Meargach na nglas-lann 's níor stadadh leis go ceann a shluaigh; do chuir Fionn tionól ar an bhFéinn is d'fhaisnéis dóibh méid a nguais
Dorinn seacht gcatha annsin díobh is gach roinn i n-ionad duail; "Éistidh lem chomhairle," ar sé "is gairid an baoghal uainn " Do labhair ar dtús leis an gcéad chath dá ngairtí Cath na Laoch Mionúr, is d'fhiafruigh díobh de ghuth ós árd an dtroidfidís de ghnáth 'na chúis
d'fhreagradar d'aon aonta d'Fhionn go dtroidfidís thar a chionn go bráth; is dubhairt Cath na dTaoiseach amhail go leanfaidís tagairt na gcéad lámh
Adubhairt Cath na bhFear Meódhnach i gcath is i ngleo dá thréine gliadh, nár fhúigeadar féin a rí cáidh is nach tréigfidís go bráth a dtriath
Adubhairt Cath na bhFear bhFeosach nár theibe dhóibh go lá an bháis; is Cath na mBun-fhear amhail gcéadna go leanfaidís féin é mar chách
Adubhairt Cath na bhFear mBeag fós is an Cath 'na ndeoidh - na hIarmharáin, go rabhadar féin dílis 'na ngníomh san leirg dhírigh mar chách
Do ghoir Fionn chuige Oscar mar fhear tosaigh ar an gCath Mionúr, is d'fhiafruigh an comhrac aonair do Mheargach bhéarfadh ar dtús
Adubhairt Oscar go dtiubhradh féin comhrac do thar cionn na bhFiann "Is má's tuitim dom, a Fhinn," ar sé "is eagal gur baoghal díbh im dhiaidh"
"Ní hamhlaidh sin is cóir," ar Fionn "Badh dhíth dúinn tú 'thuitim tríd; is tú ár dtreoir agus ár sciath ár dtaca, ár rian is ár ndíon"
"Is ionann sin is súd, a Fhinn" ar Oscar, "ná bí dá luadh; má's tuitim d'aon neach den Fhéinn ní rachaidh leis saor fá bhuadh " Do ghoir Fionn Goll ba chalma neart 's ba chruaidh gníomh sleagh agus claidhimh, is d'fhiafruigh an ndéanfadh comhrac le Meargach mór an árd-mhaoidhimh
"A Fhinn," ar Goll, go gasta glic "is fíor nach ionmhain leat mé; badh mhian leat mé chur i nguais is Oscar ón mbuaidhirt do bheith saor"
"Nár gheallais ded thoil saor go gcuirfeá tú féin i nguais ar mo shon-sa mar gheall cách gan seasamh is náireach uait"
"Do gheallas, a Fhinn, go fíor go leanfainn do ghníomh mar chách; ní rachad ar gcúl ón gcath má ghabhann gach fear é do láimh " Do ghoir ar Dhiarmaid Donn is d'fhiafruigh Fionn de go caoin an dtiubhradh comhrac aonaráin do Mheargach áigh na lonn-ghníomh
"Ní rachad i ngliadh go bráth le Meargach dána na lann; Acht, a Fhinn, má's coitchionn don chath biad chomh maith le fear ann " d'fhiafruigh d'Fhaolán de ghuth árd an ndéanfadh comhrac ar a shon; adubhairt sé le Fionn na bhFiann "Níorbh fhada mo chiach-sa ort"
"Do shíleas-sa," ar Fionn flaith "nach amhail sin do gheallais dúinn"
"Gach ar gheallas," ar Faolán "ann lem ré ní rachad ar gcúl " d'fhiafruigh de gach fear díobh an rachaidís 'na n-aonar leis, is dubhairt gach n-aon den Chath Mionúr "Do-bheirimíd diúltadh dhuit " d'fhiafruigh mar an gcéadna an raibh i gCath na dTaoiseach fear láimh-theann Do-bhéarfadh bualadh lámh ar láimh do Mheargach dána na nglas-lann
Dubhradar uile beol ar bheol nach raibh fear do leomhfadh a luadh, acht go rachaidís le chéile i gcath dá thréine trom-shluagh
Do labhair leo ó chath go cath 's ní fhuair ó neach den iomlán dul do chomhrac Mheargaigh na lann gur thuit an crann ar na hIarmharáin
Do labhair le rígh na nIarmhar is níor loic fear iarsma ón ngléidh, Is dubhairt gach n-aon díobh go deireadh go leanfadh gan teibe Caoinléith
Do thóg Fionn is Oscar áigh uall-gháir ós árd ag maoidheamh na hIarmhair do ghabháil an chatha 's na sé catha do dhiúltamh
Dochuamair uile chun suain 's níor shádhail suaimhneas dúinn go lá; d'éirigheamair go moch ar maidin is níorbh fhada go bhfeacamair an táin
Do ghlac Caoinléith éide is arm 's do bhuail béim catha go teann; tháinig Meargach na lann nglas 's a shluagh go pras ar an mball
d'fhiafruigh Meargach na nglas-lann de mhac Cumhaill le greann gomh-ghlóir: Arbh é sin an laoch tagartha bhí i n-éide catha ós a chomhair
"Ní hé go fíor," ar Fionn fial "acht Caoinléith, triath na nIarmharán; níor chuibhe le neach eile den Fhéinn tú chomhrac acht é i n'aonarán"
"Cuirfead-sa, 'Fhinn, 'na chomhdháil siúd fear dar liom dá mhacsamhail féin; téighidís le chéile béim ar bhéim," ar Meargach tréan na lann ngéar
Do ghoir Meargach ar fhear leis féin dárbh ainm ghnáith Donn Dorcáin; d'ionnsuigh an dís a chéile annsin go calma glic ar Chnoc an Áir
Ba líomhtha feargach fíochmhar Donn Dorcáin agus Caoinléith ag goin is ag créachtnughadh a chéile gan ceachtar ag géilleadh ar aon taobh
Dobhí an Fhiann ar thaobh den chnoc ag amharc croth na bhfíor-laoch, Meargach is a shluagh teann ag feitheamh le ceann Chaoinléith
Do labhair Conán go borb dian gérbh fhada siar é ón ngléidh: "Tapadh ar do láimh go dtuitidh Donn a Chaoinléith chruaidh na lann," ar sé
Dobhí an dís nár thláth gnúis ag gearradh go húr corp is ball ó orgailt gréine go nóin dóibh gur thuit Donn dórrdha gan cheann
Tógaimíd-ne an Fhiann ós árd uall-gháir mhaoidhte tré mar éag Donn Dorcáin Mheargaigh na lann gidh tháinig chughainn fann Caoinléith
Adubhairt Fionn annsin le Conán "Ó chianaibh dob árd do ghlór; féach anois neart do lámh id aonarán le fear den tslógh"
"Ní fhéachfad-sa féin mo neart le haon neach, ná fós mo ghníomh; dá mbadh tuitim dom san gcath mo chumha níorbh fhada ort, a Fhinn " An tan chonnairc Meargach na lann go dtug Caoinléith Donn fá lár do ghléas a chorp cruth-áluinn glan i n-éide catha, madhma is báis
Do ghluais gan spás d'agallamh Fhinn is dubhairt leis de bhorb-ghlór theann é féin do ghabháil an chatha nó an laoch dob fhearra do chur ann
Do labhair Fionn de bhorb-ghlór is dubhairt: "Nach leor leat ar thuit fós " Adubhairt seisean 's is do dob fhíor nár leor i ndíoghal Thailc mhic Treoin
Do ghoir Fionn ar Bhuanán bhinn is tháinig gan scíth ar lom-lúth: "Is mór an tarcaisne," ar Meargach "a shamhail sin d'fhear do luadh liom"
"Goirfead-sa mo throm-shluagh uile," ar Meargach fá fheirg le Fionn; "scaoilfimíd na laochra fá chéile iarmhar na Féinne ná luaidh liom " Níorbh fhada go bhfeacamair ag teacht Oscar aigeanta na mbéimeann gcruaidh, a lann líomhtha 'na dheas-dóid bhí a Phádraig, is díth an fear do luadhaim
Aithris dúinn, a Oisín suairc, cionnus dochuaidh an cath don dís, nó an le Meargach na lann nglas do thuit do mhac, an tOscar groidhe
Innsim duit, a Phádraig, ar dtús gur doiligh liom mé bheith mar táim i ndiaidh Oscair is na bhFiann ameasc na gcliar gan puinn aráin
A thruagháin bhoicht, is dainid léir nach ameasc na cléire dhuit ó thús; ní bheitheá anois gan chiall is do leanfá go fial Rí na nDúl
Truagh gan taise chugat féin agus go fíor chun do chléire; ná bí dá luadh go leanfainn Dia 's go dtréigfinn triath na Féinne
Ná bí dá shuidheamh, 'Oisín, linn cuir dúinn críoch ar Chnoc an Áir dobhí an Fhiann tréan go leor anois is dóibh go tláth
A Phádraig, má's é Dia na ngrás thug an tásc sin ar an bhFéinn, ná creid uaidh as so suas aon ní luaidhfidh feadh a ré
Aithris dom anois, a Phádraig an é an Dia grádhmhar sin adubhairt go rug féin ortha buadh is gurb é Ifreann fuar a gclúid
Innsim duit, is ní bréag gur dhearbhuigh béal Dé dhúinn an dream nach déanfadh a réir Ifreann gan bhréag gurb é a ndún
Ní dhearnaidh an Fhiann a réir riamh ná creid-se Dia na saobh-ghlór; innis dom, má's é rug buadh cá bhfuair sluagh i gcumas dóibh
'Sé Dia rug buadh ar an bhFéinn is níor iarr sé dá dhéanamh slógh acht a chomhacht féin in 'aonarán is creidte gach tráth a ghlór
Ná creid ní ar bith dá luadhann má deir go rug buadh ar an bhFéinn, gan sluagh ná tóir 'na dháil ná géill go bráth, acht é féin
'Sé Dia féin an uile shlógh 'sé Dia tóir is neart chách, 'sé Dia rug buadh ar an bhFéinn 's ní le tóir laoch ná cruadhtháin
Anois fá bhrígh do leabhair bháin is fá fheart do bhachaille caomh, fá shiansán do chluig ghuth-bhinn an abrair linn id aithris bréag
A Oisín, creid uaim go fíor gach friotal innsim duit ar Dhia, go bhfuilid gan cheilg gan bhréag is gurb é féin do sheol dúinn iad
I ngach tásc dár aithris duit ní mór mo cheist, acht amháin má deir leat gur bhuaidh féin ar an bhFéinn i n'aonarán
Rug sé buadh ar a dtáinig fós ó thús an domhain mhóir go fíor; is béarfaidh buadh ar a dtiocfaidh dá thréine cumas go deireadh an tsaoighil
Ná creid focal dá ndubhairt riamh ná fós dá ndéarfaidh le n-a ré, ós gnáth leis bheith dá luadh gurb é rug buadh ar an bhFéinn
Is dearbh leat-sa gurbh fhearr an Fhiann ná a dtáinig riamh 's a dtiocfaidh fós; 's is dearbh liom-sa gurbh fhearr Dia ná tusa agus iad, a sheanóir
Is cosmhail nach feaca tú an Fhiann 'na dtionól gliadh i n-am gleodh; níor shamhail le siansán salm ná le clog garbh ag ceol
Níor chosmhail le Dia i n'aonarán an sluagh mórdhálach oirdhearc úd; ní chuala tásc a éacht riamh acht a gcuirir-se 's an chliar dá chlú
Níor aithris mise ná an chliar ó thús duit trian a mhaith-ghníomh; maith do-chríochnuighthe a mhaith a Oisín, is eadh go fíor
Ní ghéillim, a Phádraig, dod Dhia ná fós dod bhriathraibh leamh-ghlóir gur mhaith é féin ná a ghníomh ó's duine é bhíos gan cath ná slógh
Ní iarrann cath ná slógh teann a Oisín na lann, 'na dháil, Acht ceart d'imirt go coitchionn do réir a thoile de shíor-ghnáth
Creid uaim fós is géill go fíor a Oisín bhaoith nach grádhann Dia, pé aca maith nó olc leat é is é chuir cosc le réim na bhFiann
Do chanais bréag, ní hé Dia rug buadh na bhFiann, ná a mbás; 's dá ndearnadh ceart nó comhthrom riamh do roinnfeadh go fial an t-arán
Ní lugha rug buadh ar an bhFéinn ná dorinn ceart riamh do chách; mar fhiadhnaise air sin, a chléirigh a luighead a gheibhim féin den arán
Nach faghann tú arán is deoch gach mionca is gheibheann an chliar; tuigtear dom gur náireach duit bheith ag samhlughadh mí-chirt le Dia
Má gheibhim-se arán is deoch gach mionca is gheibheann an chliar, A Phádraig, ní mheasaim féin do Dhia go bhfeiceann an leath-riar
Cionnus dob fhéidir do leath-riar an tan dogheibhir biadh mar chách
is cosmhail nach leathchuma sin a Oisín, is minic do ghlámh
A Phádraig, ní chreidfinn do Dhia tusa ná do chliar nach caoin, má's comh minic a bhíos ár mbéile gurb ionann dothéid an roinn
A Oisín, ná cuir suim níos mó 'na bhfuairis d'anródh ameasc na gcliar; leathchuma ní dhearnadar ort 's is fearr a n-olc ná maith na bhFiann
Olc agus argain ó gach áird go dtagaid i ndáil na gcliar
is ná rabhair-se saor ón ngoimh níor chosmhail sibh le sluagh na bhFiann
Is olc liom, a sheanóir léith nach ionmhain leat cliar ná Dia; tiocfaidh tráth n-ar díth leat é go doilbh i ndaor-ghlas pian
Is leor liom de dhaor-ghlas pian bheith ameasc na gcliar mar táim ag feitheamh le grásaibh Dé a roinneas go caol an t-arán
Níor chosmhail sibh ná bhur nDia le Fionn ag riar 's ag roinn aráin; Níor mhuirear leis sluagh na bhFiann is a dtigeadh nach iad 'na dháil
Níor amhail duit-se is dod chléir ná d'bhur saor-fhlaith is mór libh cáil; is muirear libh truaghán gan lúth 'nbhur ndáil fá phúdhar i n'aonarán
Dob ionmhain linn-ne is le Dia seanóir liath do bheith dár réir ná bheith saobh-ráidhteach liosta mar bhíos tusa, a Oisín bhaeith
A Phádraig, dodhéanfainn do réir is dob ionmhain liom féin do Dhia acht a mhionca dhuit dá luadh gurbh é rug buadh ar an bhFéinn
Beannacht le cathaibh na bhFiann ba thréanmhar iad 's ba mhaith cáil; aithris dúinn anois le fonn cia rug buadh ar Chnoc an Áir Aithriseochad féin sin duit a mhic Calpruinn na salm sámh gleo gáibhtheach mo mhic láimh-nirt le Meargach dána na dtréan-lámh
Gidh gur mian liom a dtrácht súd do bheith ar siubhal le hiomad páirt, leanfad duit má gheibhim riar ar choinsgleo dhian Chnuic an Áir
d'ionnsuigh Meargach na nglas-lann is Oscar go teann i gcomh-ghléidh; A Phádraig, dá bhfeictheá an dís ní mholfá gníomh Aon-mhic Dé
Dobhíomair uile an Fhiann i gcreathaibh diana go tláth le han-uamhain gur thuitim dár laoch le Meargach tréan na gcruadh-lámh
Dobhí sluagh Mheargaigh na lann gan chroidhe, gan ghreann, ag dortadh déar d'eagla marbhtha a gceann-triath le hOscar dian na lann ngéar
A Phádraig, dá mbeitheá-sa id fhiadhain ar gach rian-chuilg-bhéim chruaidh dá raibh ar chorpaibh na laoch neart do Dhé ní bheitheá a luadh
A Oisín, scaoil thort go fóill do bhriathra baoise is lean ded thrácht; Innis dúinn cioca den dís do bhuaidh an gníomh ar Chnoc an Áir
"A Mheargaigh," ar Oscar ós árd "do dhearg mo lámh ar do chorp, do gearradh liom t'fheoil go cnámh tá anbhuaine an bháis ag teacht ort"
"Ní heagal liom triall an bháis do theacht ód láimh, a Oscair fhéil; Is dearbh liom do thuitim linn 's a maireann led linn den Fhéinn"
"Is dearbh linn, a Mheargaigh chruaidh nach fada uait guais an bháis, 's go dtuitfir-se is do shluagh liom-sa is le sluagh Fiann Fáil " Do ghlac Oscar goimh is fraoch is do thóg a lann lán-bhuadhach; le mire meanman is neart lámh do theilg fá lár Meargach cruaidh
Níorbh fhada don laoch ar talmhain an tan d'éirigh go tapaidh arís; do ghaibh náire iar sin an fear is do mhéaduigh i neart 's i ngníomh
Do chaith an dís deagh-laoch glan ó amharc maidne go hiarnóin gan síth gan sosadh gan cháirdeas uch, a Phádraig, i ndian-ghleo
d'fhiafruigh Meargach d'Oscar áigh an dtréigfeadh go lá an ghléadh; adubhairt Oscar: "Do-gheobhair do mhian" is do scuradar iad ar aon
Thugadar an dís lámh ar láimh is ghaibh an fánaidhe a shluagh féin; do ghluais Oscar go calma mear san leirg amach roimh an bhFéinn
Dobhí dream againn go subhach is dream eile go dubhach tláth go teacht do lá arn-a bhárach 's go teacht na námhad 'nár ndáil
Dochuaidh Oscar i n-éide catha 's do ghlac a arm 's a sciath 'na dhóid; do thriall i gcomhdháil 's i gcoinne Mheargaigh mhire, an tréan-leon
d'ionnsuigh an dís an dara lá ar maidin, go lámh-ghrod dian, ag gearradh is ag créachtadh cnámh is níorbh fhada gur gháir an Fhiann
Créad an fáth ar gháir an Fhiann a Oisín na ngliadh, aithris dúinn, ná dearmad, aitchim, do thásc is milis do ráidhte air siúd
Níor gháir mhaoidhte, a Phádraig nua a thóg an Fhiann an tráth úd, acht gáir chaointe agus chráidhteacht gáir gholáin is gáir chumhadh
Créad fá ar gháir an Fhiann úd is fada liom go nochtair fáth
is cosmhail mar leanas do laoidh go raibh Oscar i líon cruadhcháis
Dob é fáth fár gháir an Fhiann a Phádraig na gcliar, go dearbh, an treas bhéim thug Meargach na lann d'fhúig Oscar go fann fá thalamh
An tan chonncamair Oscar ar lár do shíleamair is cách go raibh marbh; acht nárbh fhada don laoch chródha an tan d'éirigh go beodha 'na sheasamh
"A Oscair," ar Fionn na bhFiann "ní fheaca riamh do chorp ar lár ar úir talmhan gus indiu ag gaiscidheach dá bhuirbe lámh"
"Is dearbh liom-sa," ar Meargach na lann "go mbeidh Oscar go fann gan spás, agus fós an chuid eile den Fhéinn acht tusa is Aodh Beag amháin"
"Dubhshlán na Féinne," ar Oscar, "fút a Mheargaigh chruaidh na nglas-lann, ó deargadh liom ar do chorp caomh ní heagal liom féin do theann"
"Cuimhnigh 'Oscair," ar Conán Maol "do thuitim don Fhéinn gur díth cuimhnigh gach cath is taom cruaidh do sheasmhais do shluaightibh Fhinn " Do spreag Conán Oscar áigh thug aghaidh go dána ar Mheargach thréan; is ní fheacathas fós, a Phádraig cath ba dhásaighe idir dís laoch
Dob é siúd an cath ba dhian a Phádraig na ngcliar, gan gó, cath gan sosadh, cath gan pháirt cath gan staonadh ba gharbh gleo
Dobhí an dís dob áille cneas Oscar is Meargach adeir mé, an dara lá ar theacht don nóin 's níorbh aithnid a gcló ná a scéimh
Ní raibh ball dá gcorpaibh caomh gan rian créacht is goin lann ó bhathas cinn go bonn trácht dúinn-ne is do chách níor ghreann
"A Oscair cuimhnigh gur led láimh do thuit Gruag-fhear na ndún-ghliadh; má cuirtear le Meargach tú ar gcúl ní haithnid dúinn tú," ar Fionn na bhFiann
"Nach cuimhin leat," ar Fionn áigh "gur led láimh a thuit Tailc mac Tréin, 's gach gaiscidheach is trom-shlógh thar lear thug tóir ar an bhFéinn
"Nach cuimhin leat-sa gurab teann bhí Noisniadh flannda an Dúin Óir; ó nach aitheantar do ghnúis linn cluinimís gach tráth do ghlór " Ba dhearbh linn uile an Fhiann nárbh fhada an dias ón éag; ba ghearr gurbh aoibhinn dúinn ar thuitim gan lúth don fhear tréan
Gidh thuit ar talamh an laoch i gcreathaibh 's i n-éag, dar linn, d'éirigh go calma mear arís is dubhairt: "Is díth so don Fhéinn " Dobhí an nóin i bhfogas dúinn is tuigeadh d'Fhionn is do chách go mbadh chuibhe an dís laoch do scur ón ngléidh go lá
Do labhair Fionn leis na fir chalma is dubhairt go mbadh mhaise dhóibh araon staonadh ón gcath de thoil a chéile go héirghe gréine is amharc lae
Adubhairt Meargach na nglas-lann "Is cuibhe sin, a Fhinn mhic Cumhaill, is ní thárla riamh liom féin a shamhail seo de laoch ar lúth"
"Ó 'nocht amach, a Mheargaigh chruaidh cuirim suas díot-sa 's d'Fhionn, de ló ná d'oidhche scur go bráth nó gur bás do cheachtar dúinn " Do scuir an dís deagh-laoch an oidhche sin 's ba chréachtach tinn a gcuirp, a bhfeoil 's a gcnámha gan bhrígh, gan bhláth, gan feidhm
Arn-a bhárach ar amharc lae d'ionnsuigh a chéile an dís go dian, ba chalma neart is gníomh lámh ar an talamh dá dtáinig riamh
Dob iad súd, a Phádraig an dís ba gharbh is ba theann gleo 's is fearr a chuireadh go cnámh lann dá láimh dá bhfeaca fós
Ní fheaca fós dís mar iad i neart, i rian 's i dtréan-lúth, i gcalmacht, i mire 's i misneach 's i n-imirt ur-mheanman, dar liom
Ní fheaca a samhail araon ag fulaing trom-bhéimeann cruaidh, ag gearradh feola is cneas caomh ag seasamh gan fleadh gan suan
I dtreise, i dtréine 's i lúth gan teirce a bhfonn 'na ndáil, dobhí an dís gan scur ón ngníomh de ló ná oidhche ar feadh deich lá
"A Mheargaigh chruaidh na nglas-lann," ar Oscar go teann ós árd, "is aidhbhéil an náire dhúinn araon a mhoille tá an gléadh ar láimh"
"A Oscair, is tú is cruaidhe lámh dár imir im chomhdháil riamh, do thuitim liom is é do chríoch," ar Meargach, "is do líon na bhFiann"
"Ní hé mo chríoch ná críoch na bhFiann a Mheargaigh chruaidh na nglas-lann, tuitim mar luadhair led láimh," ar Oscar na ráidhte teann
Do ghlac Oscar na lann ngéar meanma, gér bhaoth a shnuadh; níorbh fhada tar éis an teann-ghlóir go ndubhairt Meargach: "Badh ró-mhaith suan"
"Beidh tú ar díth bídh ná suain a Mheargaigh chruaidh," ar Oscar áigh, "nó gur duit ar díth cinn nó domh-sa, mar mhaoidhis, ar lár " Níorbh fhada dhúinn taobh ar thaobh ag feitheamh 's ag éisteacht leo go raibh Meargach ar cúl scéithe ag Oscar na mbéimeann gcró
Ní fhuair sos ná scíth ó Oscar acht gach béim coilg dá leagadh go teann, i bhfoirceann an chomhraic chruaidh de Mheargach gur bhuain a cheann
Do thóg an Fhiann gáir mhaoidhte is cách gáir chaointe go cruaidh; adubhairt mac Mheargaigh na lann "Tagadh fear im chomhdháil uaibh " Tháinig 'na choinne 's 'na chomhdháil Longadán mac Bruaidín na n-each; comh-ainm mhic Mheargaigh na lann Ciardán dob fhoghlach i dtreas
Sul tugad tásc an chatha nua Oscar, badh thruagh gan cur i suim, bhí líonta de chréachtaibh móra ó Mheargach cródha na gcruadh-ghníomh
Rugamair ár laoch calma linn ó amharc na sluagh dtréan; is d'iarr cead ar Fhionn an dtús dul do chomhrac an mhic féin
Níor aontuigh Fionn don laoch cháidh dul do chomhrac le Ciardán mear; do cuireadh leigheas 'na chneadhaibh gonta 's is gearr gur dhoiligh uainn an fear
An tan d'fhágamair ár laoch sínte faon ar leabaidh shuain is lucht freastail 'na chomhdháil thángamair do láthair an chatha ar luas
d'ionnsuigh Ciardán go calma is Longadán ba gharbh gleo, is níorbh fhada dhóibh i gcath an tan cuireadh ár bhfear ar feodh
Do thuit, a Phádraig, dár bhFéinn le Ciardán in' aonar an chéad lá deichneabhar is céad d'fhearaibh cruadha ba dhainid uainn Oscar áigh
Do thuit leis an dara lá gan deargadh ar a bhán-chneas caomh, dhá chéad fear ba chalma lúth a Phádraig, ba dhubhach an chéim
An tan chonnairc mac Mórna Ciardán cródha ag ciorrbhadh an tsluaigh do ghluais féin 'na chomhdháil 's níorbh fhada ar lár go bhfuair
Iar dtuitim do Chiardán le Goll do gháir go lom is do chaoin cách; do gháir le lúthgháir an Fhiann gidh nár shaor iad ó dhíombáidh
Tháinig dearbhráthair do Chiardán dár ba chomh-ainm Liagán mear; ba chródha calma an laoch 's ar fheabhas na Féinne d'fhógair cath
Tháinig i gcomhlann leis siúd Céirín mac Lughach ba dhian lámh; níorbh fhada dhóibh, a Phádraig naomhtha go raibh fear na Féinne ar lár
Tháinig an dara fear den Fhéinn darbh ainm Maoghnas mac Labhráin; do thuit féin is céad 'na dheoidh le Liagán cródha i n'aonarán
Do ghluais Conán nár dhian i gcath 's nár iarr cáil gaiscidh ná gnímh i ndáil Liagáin 's ar dteacht do luaidh "Is baoth do chuaird, a fhir mhaoil " Iar dteacht do Chonán i bhfogas dó do thóg Liagán go cródha a lámh; "Is treise ort an fear ar do chúl ná mise romhat," ar Conán
d'amharc Liagán cródha 'na dhiaidh is ba thapaidh an iarracht ag Conán, ní ráinig leis féachaint tar ais an ceann gur scar ón muineál
Níor sheasaimh Conán an ball is níor iarr fear do theacht in' áit; do ghluais de thóir reatha fán bhFéinn is do chaith a lann féin as a láimh
d'fhiafruigh Faolán den fhear mhaol créad mar chéill nár sheasaimh an ball, gur náireach an gníomh dorinn 's gur le ceilg do thuit Liagán ann
"Dá dtigeadh liom-sa d'aon-bhéim an sluagh go léir do chur i ndísc le ceilg, níor nár liom an bheart 's ní bhfaghaidís fasc ameasc na bhFiann"
"Imthigh," ar Faolán ós árd "is glac id láimh do lann arís; fógair cath go calma cródha ar an bhfear den tslógh is fearr gníomh"
"Ní ghabhaim do chomhairle," ar Conán "gibé neach n-ar nár leis mo ghníomh fógradh féin cath is comhrac ar fhear nó dhó den tsluagh-bhuidhin"
"Triall im dháil-se," ar Faolán "is congaibh láimh liom san ngléidh má thuitim leis an té thiocfas goir-se chugat fear den Fhéinn"
"Ní rachad im aonarán ná id dháil-se, ar Conán Maol; "dá mbadh tuitim duit-se ann níorbh é am dom bheith ag glaodhach"
"Tar mar aon liom a fhir mhaoil is tabhair leat arís do lann; ná fan im fhochair má's áil má's eagal leat cách dod cheann " Do thriall Faolán is an fear maol go rángadar araon cos ar chois an áit 'na raibh Liagán ar lár "'Fhaoláin," ar Conán, "bí id thost " Do thóg an fear maol a lann 's do rith go teann tar ais fán bhFéinn; d'fhuagair Faolán an cath go hárd ar fheabhas slógh cách i gcomh-ghléidh
Tháinig go héascaidh 'na chomhdháil laoch corpánta ba gharbh glór dá ngoiridís de ghnáth Daolchiabh a lann 's a sciath 'na dheas-dóid
Níorbh fhada an dís i dtroid na lann go bhfeacamair, is ba ghreann le cách, Faolán cliste, ár ngarbh-laoch ar cúl scéithe ag Daolchiabh áin
Do thógadar cách gártha grinn gér dhoiligh a ngnaoi tré bhás Liagáin; do thógamair-ne gártha goil le tréigean nirt ár bhFaoláin
Do-chualaidh Oscar ár n-uall-gháir ar a leabaidh ar a raibh go fann "Tá an cath coitchionn," ar sé "'s ní bheidh neach den Fhéinn fá cheann " Níorbh fhada go bhfeacamair ag teacht an laoch calma ar tréan-lúth; níorbh fhios dúinn gurbh é bhí ann gur bheannuigh go ceannsa d'Fhionn
"Do shíleas, a Fhinn," ar Oscar áigh "an tan chuala an gháir dobróin nach raibh laoch oscurtha ar an gcnoc is duine agaibh nach raibh beo " Dobhí Faolán is Daolchiabh áigh i ngleo go dána 's i gcomhrac chruaidh ag gearradh feola is corp caomh a n-amharc araon ba thruagh
D'iarr Fionn ar an laoch calma Oscar aigeanta is é a luadhaim, dul arís tar ais don dún is gan fuireach fá lúth na sluagh
"Ní rachad tar m'ais, a Fhinn cháidh," ar Oscar nár thláth i ngliaidh, "nó go bhfeasad ciaca den dís a thuitfeas san ngníomh go dian " Dobhí Faolán dá thraochadh go mór ag Daolchiabh ba chródha teann, "a Fhaoláin," ar Oscar na lann ngéar "do thuitim le Daol níor ghreann," D'fhéach Faolán, is ba chruaidh a chás ar Oscar is díombáidh 'na ghnúis; "A bhláith na laoch gcalma," ar sé "má thuitim ná tréig mo chúis"
"Má's tuitim duit le Daolchiabh a Fhaoláin, gidh tréan a throm-shlógh, tuitfead-sa agus sluagh na bhFiann nó tuitfidh Daolchiabh id dheoidh
"Cuimhnigh, 'Fhaoláin," ar Oscar tréan "gurbh iomdha laoch do thuit led láimh, is nach cuibhe dhuit i n-amharc na bhFiann gan seasamh le Daolchiabh i ndáil " Níorbh fhada dhúinn mar sin go bhfeacamair, is b'ionmhain an scéal, Daolchiabh ag Faolán gan cheann is thógamair gáir le greann mar d'éag
Do ráidh Oscar de ghuth árd "Tigeadh cách uile d'aon tsuim is gheobhaidh cath coitchionn garbh gan mhoill le fearadh ó shluaightibh Fhinn"
"Ní scurfad-sa," ar Faolán na lann "go dtuitidh ann tuilleadh den tslógh lem láimh féin 'na haonarán muna gcuirtear le cách mé ar feodh " Innis dom, a Oisín, gan bhréag má's sibh-se an Fhiann dob fhearr lúth, créad nach cath coitchionn teann fuair Meargach 's a dhream ar dtús " A Phádraig, níor ghnáth leis an bhFéinn gan rogha gléadh a thabhairt do chách; níorbh ionmhain leo cealg ná meang ná neach den dream níorbh é a cháil
Níor dhiúltuigh an Fhiann le n-a linn i gcath ná i gcoimheascar na sluagh dtréan, cath coitchionn nó aonarán do thabhairt do chách d'iarrfadh é
Ded thuarasgabháil go fíor lean go bhfaghaimíd críoch catha an áir, nó ar thuit an fear borb de ghnáth a goirtear leat Faolán
Tar éis Daolchiabh a chur chun báis d'iarr Faolán cead ar Fhionn dul do chomhrac gan cháirde ar bith le laoch eile de shluagh chách
Aontadh na Féinne an tan fuair d'fhógair go cruaidh cath ar chách; tháinig laoch dár ba chomh-ainm Cian mac Lachtna 'na chomhdháil
d'ionnsuigh an dís deagh-laoch a chéile go tréan, calma, cruaidh; níorbh fhada gurbh aoibhinn dúinn is cách go dubhach fá lán-ghruaim
Ní thug Faolán an dara béim chun Céin mhic Lachtna na gcruadh-lámh an tan dochonncamair ag teacht an ríoghan chailce fá dhéin an áir
Do thuit mac Lachtna le Faolán sul ráinig sí i bhfogas dúinn; do scuir an gleo ar gach taobh ag feitheamh na déagh-mhná úd
Do tógadh le cách gártha caoi ar aithne na rí-mhná dhóibh; dobhí an Fhiann 'na sost go huile dá hamharc ag sileadh na ndeor
Ar a ceann dobhí folt órdha a Phádraig, ní gó a mhaoidhim
nach feaca tusa ná do Dhia a shamhail de chiabh ar aon mhnaoi
d'fhiafruigh sí de ghlór shochma cá raibh Fionn oirdhearc, rí na bhFiann, nó ar thuit a céile caomh mear is a dís mhac cár ghaibh siad
"Cia hé do chéile caomh," ar Fionn "innis dúinn, is do dhís mhac
má's tuitim dóibh ar Chnoc an Áir dogheobhair a dtásc, a bhean"
"Ainm mo chéile ba mhór buadh Meargach cruaidh na lann nglas, 's mo dhís mhac, Ciardán ba thréan is Liagán nár thréith i gcath"
"A ríoghan cháidh," ar Fionn na bhFiann "do thuit an triar do luaidh tú, gidh gur thapaidh lámh-thréan i gcath 's i ngléidh iad 's i lúth " Do scread is do gháir an rí-bhean is a basa do ghread le cumha, do shil go guirt frasa deor is dubhairt "Mo bhrón
cá bhfuil mo thriúr " Do ghluais an ríoghan chailce go dian ag screadaigh fán ár go ráinig sí an áit go beacht 'na raibh a fear 's a dís mhac ar lár
Do thionóil an Fhiann anoir 's aniar 's do thionóil cách mar iad go tláth ó gach taobh is áird den chnoc ag éisteacht le caoi-ghuth na mná
A Phádraig, ní fheacaidh do Dhia mór do chliar fós, ná tú féin, macasamhail na mná úd i bpearsain, i gclú is i méin
An tan tháinig ós cionn na gcorp do stoith a folt ar dhath an óir, do shín tarsna ar an dtriúr gan tapadh gan lúth gan treoir
d'athruigh a héadan maiseach mín a dearca grinn 's a dearg-ghruadh, a leaca, a béal 's a cruth go léir a samhail don éag ba thruagh
Níorbh fhada dhúinn, a Phádraig, mar sin go ndeachaidh sí i néallaibh báis; do thóg an námhaid uall-chaoi ghéar is an Fhiann féin bhí fá dhíombáidh
Do shíleamair-ne is fós cách go bhfuair bás an ríoghan cheannais; tháinig 'na cruth tar ais arís 's do chan an chaoi-laoidh mar leanas: LAOIDH MNÁ MHEARGAIGH
Caoine Áille Shnuadh-gheal ar Chnoc an Áir
A Mheargaigh na nglas-lann ngéar, dob iomdha gliadh is tréan-chath i dtionól sluagh 's id aonarán do thuit led chruadh-láimh-se seal
Níorbh fhiadhain mé go raibh 'na ndeoidh deargadh leoin ná créacht id chorp; 's is dearbh liom gur ceilg, a ghrádh, 's nach neart lámh do bhuaidh ort
Dob fhada do thriall i n-imchéin ód thír ba chaomh go hInis Fáil d'ionnsaighe Fhinn is na bhFiann do chealg mo thriar don bhás
Díombádh dod chéile do cheann do chaillis le meang na bhFiann, 's mo dhís óglách, mo dhís mhac mo dhís d'fhearaibh ba gharbh gliadh
Mo chumha
mo bhiadh is mo dheoch mo chumha
mo chosc ó gach áird, mo chumha
mo thriall i n-imchéin is gur chailleas mo laochradh cáidh
Mo chumha
mo dhún ar lár mo chumha
mo scáth is mo sciath, mo chumha
Meargach is Ciardán mo chumha
Liagán ba bhreágh cliabh
Mo chumha
mo choimhéad is mo dhíon mo chumha
mo bhrígh is mo theann, mo chumha
mo chosnamh ón olc mo chumha anocht sibh go fann
Mo chumha
mo lúthgháir is mo ghreann mo chumha
mo gheall i ngach áird, mo chumha
mo lúth is mo neart mo chumha ó 'nocht amach go bráth
Mo chumha
mo threoir is mo thriall mo chumha
mo mhian go lá an bháis, mo chumha
mo bhláth is mo scéimh mo chumha mo laochradh ba cháidh
Mo chumha
mo leaba is mo shuan mo chumha
mo chuaird is mo theacht, mo thruagh
m'éide 's mo bhládh mo chumha chráidhte mo thriúr fear
Mo chumha
mo mhaise is mo scéimh mo chumha
mo shéada is mo thaisce, mo chumha
mo chiste is mo mhaoine mo chumha
mo thrí coinnle gaisce
Mo chumha
mo cháirde 's mo ghaol mo chumha
mo mhuintir 's mo charaid, mo chumha
m'athair is mo mháthair mo chumha 's mo chás sibh marbh
Mo chumha
mo pháirt is m'fháilte mo chumha
mo shláinte gach am, mo chumha
mo mheidhir is mo shólás mo dhoiligh dóláis sibh go fann
Mo chumha
mo shleagh is mo lann mo chumha
mo cheannsacht is mo ghrádh, mo chumha
mo thír is mo bhaile mo chumha sibh do scaipeadh óm dháil
Mo chumha
mo chuan is mo chaladh mo chumha
mo thairbhe is mo shéan, mo chumha
mo mhórdhacht is mo ríoghacht mo chumha is mo chaoi sibh go héag
Mo chumha
mo rath go hiomlán mo chumha
m'imreasán gníomh, mo chumha
mo thionól slógh mo chumha
mo thriar león ngroidhe
Mo chumha
m'imirt is m'ól mo chumha
mo cheol is m'aoibhneas, mo chumha
mo ghrianán is mo bhantracht mo chumha channtlach sibh claoidhte
Mo chumha
m'fhonn agus m'fhiadhach mo chumha
mo thriar dearbh-laoch, mo chumha
och, mo chumha iad 's a leagadh i n-imchian don Fhéinn
D'aithin mé ar na slóghaibh go tréan dobhí i ngléidh ós comhair an dúin, ar an bhfoghar i nglinntibh an aeir nárbh fhada an baoghal óm thriúr
D'aithin mé ar an bhfoghar-ghuth sídhe ag teacht go cinnte im chluais nárbh fhada uaim goimh nua-scéil bhur dtuitim is é do thuair
D'aithin mé i dtús an lae do scar mo thriúr laoch liom ar amharc deor fola 'na ngruadh nárbh fhilleadh fá bhuadh dhóibh chugam
D'aithin mé ar ghuth na mbadhbh i nbhur gcathair mheidhir gach nóin, ó scarabhair liom go crothach caomh gurbh fhogas dom léan is brón
Nach cuimhin liom, a thriúir ba chaomh gur mhinic mé libh dá luadh dá mbadh teacht go hÉirinn daoibh nach feicfinn bhur ngnaoi fá bhuadh
D'aithin mé ar ghuth an fhiaigh gach maidin ó thriall sibh uaim gur thuitim do cheachtar díbh mo dhainid is fíor an duan
D'aithin mé, a thriúir ba cháidh ar ndearmad bhur n-ál-chon daoibh nárbh fhilleadh dhaoibh don tír le buadh gan cheilg ó shluaightibh Fhinn
D'aithin mé, a choinnle gaisce sruth an easa le taobh an dúin bheith i n' fhuil le linn bhur dtriall an fheall riamh go raibh i bhFionn
D'aithin mé ar chuaird an fhiolair gach nóin ag filleadh ós an dún nárbh fhada go gcluinfinn féin tásc droch-scéil ón dtriúr
D'aithin mé an tan d'fheoidh an bile 'dir ghéag is dhuille ós comhair an dúin
nár theacht fá bhuadh tar ais daoibh ó chealgaibh Fhinn mhic Cumhaill
"Ná hiomcháin Fionn, a ríoghan áigh is fós ná hiomcháin sluagh na bhFiann; ní le cealg ná le meang do thuiteadar ann an triar " Ní thug an ríoghan freagra ar bith ar Ghráinne 's níor chuir suim 'na glór, acht leanamhaint dá réim ag caoi go fras ag síor-shileadh deor
D'aithin mé ar amharc 'bhur ndiaidh an lá do thriall sibh ón dún, ar eitil dubh-fhiaigh romhaibh amach nár chomhartha maith ar chasadh chugham
D'aithin mé ar choin Chiardáin ag glam-gholán gach nóin, nárbh fhada go bhfaghainn mo phian bhur dtásc, a thriair, mo dhobrón
D'aithin mé ar laighead mo shuain gach n-oidhche buan fá shruthaibh déar, óm roscaibh ó scar sibh liom nár thuar cumhdaigh daoibh-se é
D'aithin mé ar thaidhbhreamh anbhuain do theasbáin mo ghuais dom féin gur gearradh mo cheann 's mo lámha díom gur sibh-se dobhí gan réim
D'aithin mé ar Uaithnín bhinn-ghlórach gadhar ba ró-shearc lem Liagán, ag glamghail gach maidin go moch mo thriúr go roibh i gcruadhchás
D'aithin mé nuair teasbáineadh dom an loch fola ar áit an dúin, torchartha go raibh mo thriar ón gceilg riamh nár shaor Fionn
"Ná bí ag aithis Fhinn," ar Gráinne "a bhean gidh cráidhte do chroidhe; tréig feasta bheith ag iomcháineadh na bhFiann mórdhálach ná Finn"
"A Ghráinne," ar ríoghan na n-ór-chiabh "dá mbadh leat an triar so ar lár, iomcháineadh is aithis níor leor leat mar dhíoghal dearbh i n-a mbás"
"Dá bhfanaidís 'na gcathair féin a ríoghan séimh," ar Gráinne Fhinn, "'s gan teacht ag díoghailt bháis mhic Treoin ón bhFéinn níor dhóibh badh dhíth"
"Dá mbadh tuitim dóibh le comhthrom lann gan cheilg ná meang, a Ghráinne chaoin, ní iomcháinfinn-se an Fhiann is ní mhairid chun fiadhain linn"
"Dá mairidís, a ríoghan cháidh ní iomcháinfidís féin an Fhiann, mar is fiadhain duit a gceann nach le meang do leagadh iad"
"Dob fhéidir, a Ghráinne, adeirim a leagadh le ceilg 's le meang is i ndiaidh bheith craiplighthe dhóibh a ndí-cheannadh le fóirneart lann"
"Creid uaim, a ríoghan," ar Gráinne "nach raibh cealg san láimh, ná meang, do leag Meargach na lann nglas is do theilg le neart de a cheann
"Innsim duit fós gan bhréag an dís do leag go faon do chlann, nár chuibhe aithis do thabhairt dóibh a ríoghan óg 's go bhfuilid gan meang"
"A Ghráinne," ar an ríoghan áigh dár chomh-ainm Áille Gheal-snuadhach, "ní chreidim uait ná ón bhFéinn nár thuitim dom laochradh mar luadhaim"
"Ná bí feasta liom dá luadh is ná glac tríd guais, a Áille gheal; ní raibh ceilg riamh san bhFéinn 's ní mó leigid le héinne a gceart"
"Innsim duit fós gan bhréag nach táinig riamh laoch 'na ndáil Rug a mbuadh i gceart na lann is go mbeid amhlaidh go lá a mbáis"
"Dá dtugaidís ceart don triar a Ghráinne ró-fhialmhar, i ngléidh, is dá sluagh tréanmhar cathbhuadhach is dearbh gur bhuan iad dá n-éis"
"A Áille Gheal-snuadhach," ar Gráinne Fhinn "ó nach creidtear leat sinn dá luadh, leagfaidh an Fhiann is ní le ceilg tuilleadh ar an leirg ded throm-shluagh"
"A Ghráinne," ar an ríoghan óg "ar son na gcródh-fhear do dhul d'éag, tá dearbh-dhóigh agam as cách go gcuirfid ár ar an bhFéinn"
"A Áille," ar Gráinne an ghrinn "is dearbh linn gur fada do thriall tar maraon liom 's leis an bhFéinn go gcaitheam le chéile deoch is biadh " Do dhiúltuigh Áille Gheal-snuadhach an cuireadh fuair ó Ghráinne Fhinn is dubhairt nár chuibhe léi féin fleadh ná féasta ó lucht a ngníomh
"Go ngearrtar mo chorp fám lár " do ráidh Conán de gharbh-ghlór, "go n-íocfair-se, a Áille Gheal-snuadhach iomcháineadh ár sluagh-ne gan chóir"
"A fhir mhaoil is gránna deilbh ar aon leirg dá bhfeaca fós, is dearbh liom gur íocas go cruaidh a n-iomcháin is ba thruagh an sceol"
"Íocfaidh tú níos cruaidhe," ar Conán "aithis is iomcháin na bhFiann; bainfead-sa do cheann ór-fhuilt díot má gheibhim cead Fhinn gan chiach"
"Gidh mór toirteamhail do chorp 's gur leathan, lom, crot do mhaeil, is tú reamhar-chnámhach righin-fhéitheach mear geallaim-se nach maith an laoch " Do thógamair uile, an Fhiann gáir ba dhian grinn, is cách, an tan d'imdhearg an bhean an fear maol leamh, is d'iomcháin
Do ghlac an fear maol mór-fhearg is do labhair de gharbh-ghuth árd: "Cúis chaoi is srotha déar guidhim don Fhéinn is do chách " Tharraing a lann as a thruaill taisce is thug sídhe garbh chun na mná; do bhuail Oscar air cruadh-bhéim do bhain fuaim soiléir as a lár
D'uaill Conán is d'fhéach go truaighe ar Oscar na gcruadh-lann ngéar, adubhairt, "'Oscair, is nár an gníomh do ghoinis mo chlí ó thaobh taobh"
"Ní ghoinfinn do chlí ná do chorp acht go bhfeaca gurbh olc do mhéin; níor chuibhe dhuit nochtadh do chlaidhimh ar amharc gnaoi na mná is a scéimh"
"Níl mo shuim i scéimh na mná 'na gnúis áluinn ná 'na gnaoi, is measa liom aithis gan chiall agus iomcháin na bhFiann agus Finn " Do ghluais Fionn 's an Fhiann ón gcnoc is Oscar aco 'na fhear cinn-riain; do thriall cách 's an ríoghan séimh ar a dtaoibh féin go prap mar iad
Arn-a bhárach tháinig an Fhiann go goimheamhail dian chun áir 's níorbh fhada go bhfeacamair ag teacht Áille Shnuadh-gheal agus cách
Do ghluais Gráinne 'na gcomhdháil is rug ar láimh ar an ríoghain óig; comhshnadhmtha ar aon rian mar sin thángadar go cliste i dtús an tslóigh
Fán am n-a rángadar sinn do sheinn Dáire go binn cath-cheol
do sheinn Fionn an Barr Buadh is do ghairm fá luas a throm-shlógh
"A Áille Shnuadh-gheal," ar Gráinne "an amhlaidh is áil leat dís laoch do dhul i gcomh-ghléidh na lann nó cath coitcheann ar gach taobh"
"A Ghráinne," ar Áille gheal-snuadhach "is amhlaidh is cuibhe ar gach taobh triocha de laochradh na bhFiann is triocha mar iad i gcomh-bhéim"
"Gairm chughat do thriocha laoch (ar Gráinne) ar an leirg 'na n-aonarán; goirfead-sa triocha na bhFiann go dtugaid cath dian ar Chnoc an Áir"
"A Thuardáin," ar Áille Shnuadh-gheal "do thuit led láimh i n-aon ló triúr agus céad fear calma tar-se ag tagradh id cheann gleodh"
"A Chiabháin," ar Gráinne ós árd "do thuit led láimh-se i n-aon chath trí chéad agus sé fir déag seasaimh ar thaobh le n'ais"
"A Mheanúir," ar Áille Shnuadh-gheal "dobheireadh an fiadh leat ón sliabh le rith do dhá chos lúth-chruaidh ní meathta is dual do ghliadh"
"A Ruathaire," ar Gráinne Fhinn "ní bhriseann fád throigh an críonán le déine do thóir ar lom-lúth beir cliste do súd i gcomhdháil"
"A Chonaráin nár fhág riamh cnámh ná fiacail slán ag laoch dár fhear leat cath agus gleo measaim gurab cóir tú ghlaodhach"
"A Choscaire," ar Gráinne go teann "do chuireadh an ceann d'aon-bhéim míle ón gcolainn d'fhearann úr gabhaim-se tú 'na chomh-ghléidh," "A Eirire na mór-chréacht ar chorpaibh tréan-laoch do chuir, ní meathta is dual do ghlia is cuimhnigh ar an dtriar do thuit " Dobhí an dís de mhnáibh áilne Áille is Gráinne, bean Fhinn, ag gairm 's ag togha na bhfear gur líon triocha beacht ar gach taoibh
d'ionnsuigh na tréan-fhir a chéile gach dís garbh-laoch i gcomh-ghléidh; i bhfoirceann an chatha níor mhair den líon a Phádraig, acht dís den Fhéinn
Dár dtriochaid-ne do mhair an dís is fann mo chroidhe de bheith dá luadh; ní tréigfear liom mo thrácht go fóill a Phádraig ón Róimh an chreidimh chruaidh
An tan dochonnairc an Fhiann an tuitim go dian ar chách, do thógadar trí ghártha grinn ba chlos i nglinn is i n-árd
"A Áille Gheal-snuaidh," ar Gráinne "is mór an cás ar gach taoibh ár na laoch ba chruaidh gaisce triall leat 's a maireann ded bhuidhin"
"Ní thriallfad féin ná iad súd a Ghráinne, dár ndúthaigh féin nó gur thuitim dóibh go deireadh go bhfaghaid díbheirg ar an bhFéinn"
"Innsim duit, a Áille Shnuadh-gheal go mb'fhearr daoibh stad den tóir, go rochtain bhur dtír áluinn féin nó fear scéil ní rachaidh beo"
"Ní triall dúinn dár dtír, a Ghráinne gur tuitim d'iomlán ár slógh, nó go mbeiream linn i ndíoghal chách ceann Fhinn cruadh-lámh i ngleo " An tan dochualaidh sluagh na bhFiann glór ainmhianach na mná úd do sheinn Fionn an Barr Buadh caismeartha is fuaim-gháir dúinn
Do chruinnigh ó gach áird den chnoc an líon againn dobhí ar bun ann; adubhairt Fionn de ghuth árd linn "Comh-ghleo is díoghal daoibh anois go teann " Ní raibh ársa ná óglach mear de shluaighte calma cródha Fhinn nár ghlach go prap arm is éide is ghlac cách gan staonadh mar sinn
"A Áille Shnuadh-gheal, is doiligh liom do bhriathra," ar Fionn na gcruadh-ghleo, "innsim duit is ní glór bréige nach mairfidh agat aon neach beo " Do sheinn Fionn annsan ós árd an Dórd le gár-ghoimh chun gliadh, d'ionnsuigheadar a chéile ar gach taobh d'fhearadh tréan-chatha go dian
Uch, a Phádraig, dob é siúd an cath ba thréine is ba chalma teann-ghleo dár fearadh ó thús an domhain is don ríoghain teann ba dhobrón
Do thriall Oscar i dtús na bhFiann 's a lann líomhtha 'na dheasdóid go rángadar féin is cách leirg an áir is an chomh-ghleodh
A Phádraig, ní chanaim acht fíor gér chruadh-lámhach gníomhach cách, do thuiteadar uile leis an bhFéinn acht triar's an déagh-bhean amháin
Do thuit san gcath úd ba gharbh dian de líon sluagh na bhFiann féin deichneabhar agus sé chéad fear de laochradh ba gharbh gliadh
d'imthigh an ríoghan 's an triúr úd is níorbh fheas dúinn cár gabhadh leo; ba dhubhach dóibh ar a dtriall a Phádraig na gcliar, 's ba dhobrón
Ag sin críoch an chatha chruaidh a Phádraig nua na mbachall mbán; ag sin an fáth n-ar bhaist an Fhiann ar an gcnoc so thiar Cnoc an Áir
ANMANNA NA BPRÍOMH-LAOCH DEN FHÉINN
do thuit ar Chnoc an Áir le sluagh Mheargaigh
Innis dúinn, a Oisín, gan gó na laochradh cródha den Fhéinn, i n-éagmais an triochad cháidh, do thuit san Ár-chnoc i ngléidh
Tuarasgbháil do-bhéarfad duit ar gach príomh-cheart-gharbh-laoch do thuit ar an gCnoc le cách is leis an bhfear dána, Tailc mac Tréin
Do thuit ar an gcnoc so thiar Conn Ciabhrach ba gharbh gleo, dob fhearr lámh is neart i ngléidh ná Mac Dé gidh leat is mór
Is ann do thuit, 's is díomdha leam Draladh Flannda ba bhuan cath d'imreochadh ar lúth i láimh-ghníomh le Mac Dé Bhí 's ní thiubhradh cead
Is ann do thuit, 's is truagh linn Luanán Gaois na dtrom-lann, a thugadh an torc ón sliabh de rith lán-dian a gharbh-bhall
Is ann do thuit Cruadhán calma d'itheadh an mart d'aon phroinn is dá fhichid bairghin den arán dá maireadh ba ghráin leis cliar na Roimhe
Is ann do thuit Caol luaimneach ar lúth ba luaithe ná an ghaoth; Ciarnán na gcréacht-lann gcruaidh dá maireadh níor shuairc dod chléir
Is ann do thuit Diorcán mear dob fhearr i gcath ná Dia úd; do ghearradh cuirp agus cnámha is do roinneadh an t-arán go húr
Is ann do thuit Caol duanach mear Bolgaire, Searc is Criagán, ceathrar garbh de laochradh cruaidh mo dhainid gach uair is mo dhíombádh
Is ann do thuit Liagán mín-ghéag ba chliste is ba thréan i gcath, dobhíodh ag freastal na bhFiann go fairsing úr-fhial 'na sheal
Is ann do thuit Meangán caomh ba thorchartha béim i dtrom-ghleo, Meanduire is Cianadán calma triúr ba mhór maith gan gó
Is ann do thuit Lorgaire ba theann Ciardán Donn ba chneasta méinn, Gorgán do choscaradh cnámha Mianán is Donn Gláire ba thréan
Is ann do thuit Céirín cos-chaol Cruadhán is Aodh na n-ór-mheann
triar dob fhairsing cáil is clú is ba mhaith lúth i ngleo na lann
Is ann do thuit Follmhán buadhach Biasán, Luaine, Daoise is Láig Cainte, Leanán, is Gáine séimh Druadhladh, Blaodh agus Ciantáir
Is ann do thuit Cúrnán beodha Roighne, Glóirne, Ciar is Brad, Beallaire, Cúirnín is Meanndán Laisne, Fraoch, Niall is Glas
Is ann do thuit Muallán na n-each i gcruadh-dháil na gcath ba theann, Agus iomad eile, a Phádraig nua nach fuilim a luadh anois ann
SEILG LOCHA LÉIN
Innis dom má's cuimhin leat cár trialladh leat is leis an bhFéinn ar bhfágáil an Ár-chnuic daoibh; lean go fíor is ná can bréag
Do chruinnigheamair ár gcoin 's ár ngadhair, a chléirigh, fá fheidhm is ní bréag; do luadhamair uile dul do sheilg ar bhruach 's ar leirg Locha Léin
Is fada mise, a Phádraig nua gan deigh-bheatha ag luadh dhuit scéal; ní cosmhail leat ná led Dhia gur ionmhain libh an Fhiann ná mé
Tabhair tuarasgabháil na seilge dhúinn a Oisín, is fúig t'iomcháin; Innis anmanna na gcon saoithe 's na ngadhar dob aoibhinn guth-gháir
A Phádraig, dogheobhainn go lá an bhráth imtheacht is trácht ar an bhFéinn, ar a gconaibh 's ar a ngadhair ghuth-bhinn uch
is truagh an ní bheith dá n-éis
Gluaisimíd-ne an líon do mhair tar éis catha an Áir don Fhéinn go rángamair an faithche féar-ghlas úd ar bhruach-chiumhsaibh Locha Léin
Sin é an loch is áille scéimh dá bhfuil fán ngréin go beacht; is iomdha stór atá ón bhFéinn ann gan bhréag i dtaisce anocht
Innis dúinn, a Oisín fhéil cionnus d'fhan ón bhFéinn san loch; cia aca ór nó airgead é is créad an chéim dorinn a chosc
Atá annsúd san taobh thuaidh caogad lúireach gorm glas; atá ann san taobh thiar caogad clogad ar aon leacht
Atá ann san taobh theas deich gcéad claidheamh leathan glan, deich gcéad sciath 's an Dórd Fiann 's an Barr Buadh ar aon rian
Atá ann san taobh thoir ór is éadach go leor is goil (
), stór dob iomarcach le rádh thigeadh i gcéin gach lá, le muir
A raibh againn de chonaibh saoithe is de ghadhair ghuth-bhinn dogheobhair uaim, gidh doiligh do sheanóir 'na ndeoidh a Phádraig, fá bhrón dá luadh
Dobhí ann Sceolann agus Bran Lonaire, Brad agus Lomúth, cúig coin i dtús seilge is gnímh nach scaradh choidhche le Fionn
Dobhí ag Fionn de ghadhraibh guth-bhinn Uaithnín bríoghmhar is Uaill-bheo, Steallaire, Reachtaire is Dian-rás Callaire, Fiadhmán is Sciorlóg
Dobhí aige Manaire is Tréan Luas, Saothar, Searc is Cuaird, Bandaire, Cathbhuadh is Liasán Radaire, Grianán agus Fuaim
Dobhí aige Lom-bhall is Manarán Feargach, Fearán, Bonn is Rás, Cnagaire, Féirín agus Dallúir Meallaire, Tréan-lúth is Rinn-bharr
Dobhí aige fós Duanán mear Suanán, Beart agus Feall, Leagaire, Foraire is Sliabhán Crithire, Iarmharán is Geall
Ag sin agat, a Phádraig bháin an líon con áille agus gadhar tréan a rug Fionn ó chnoc an chatha go leirg 's go sleasaibh Locha Léin
Dobhí ag Oscar de shaoith-chonaibh Fead is Fosta, Cluain is Faobhar, Aire, Mire, Faire is Gual Daol, Gruaim, Fíor agus Caol
Dobhí 'na ndáil de ghadhraibh binne Cleas, Filleadh, Maig is Ruaig, Altán, Faraire, Sídh-chuaird is Géar Dranaire, Réim, Obann is Cuan
Dobhí aige Lorgaire, Feitheamh is Bonn Coscaire, Feam, Bualtán is Fraoch, Cealgán, Meang, Preabaire is Pian Stracaire, Rian, Glórán is Caomh
Dobhí ag Faolán de chonaibh áille Adhnuaill ághmhar, Uaill is Fosta, Barcán, Feamaire, Caolán is Cuach Daolán, Suan, Earr is Fothrom
Dobhí aige de ghadhraibh binn-ghlórach' Marbhán, Forógra, Fiar is Teilg, Colgan, Fáscadh, Snámhán is Creach Léirscrios, Feall, Uaill-bhinn is Leirg
Dobhí aige fós Glaisín is Bialán Formaoil, Ciarbhán, Gluais is Lorg, Truaghnán, Ciarbhocht is Cian-chuaird Ochtán, Iolghuair, Fleadh is Dochar
Dobhí ag Goll, de chonaibh saoithe Gluaire, Bíodhgadh, Créacht is Arc, Cian-radharc, Éisteacht agus Páirt Tréan-lúth, Báire, Eiteal is Feas
Dobhí aige Fulang is Éadtrom Fuarán, Éaga agus Teannán, Árd-léim, Sár-rith agus Imchian Garbhán, Fial agus Leannán
Dobhí aige de ghadhraibh uaill-bhinn Bog-léim, Scíth, Golán is Tóir, Searbhán, Grod-uaill agus Seachrán Foluaim, Fead-gháir is Ranntóir
Dobhí aige fós Maoilinn bhinn Tuargaire, Ring is Amalán, Drannaire, Nimh-fhiacal is Stracadh Cluanaire, Trom-ghearradh is Searcán
Dobhí de chonaibh ag Mac Lughach Seabhac, Lúingeach is Éirleach, Mór-tháin, Cumán is Fuarma Aolán, Scuaine agus Faobhar
Dobhí aige de ghadhraibh beodha Luaidreán, Seoladh agus Taca, Cúl-fhaobhar, Mion-gháire agus Stuaim Biadán, Bruachaire is Casadh
Dobhí aige fós Iomlán is Cruaidh Caorán, Duairc agus Cuileog, Argain, Breac-bhall is Donúir Mear-bhall, Fionnúir is Truslóg
Dobhí ag mac Rónáin ghrinn de chonaibh luaithe agus saoithe Cuan-choimeád is Machaire mear Cnámhach, Úrlach is Gaoithe
Dobhí aige fós Niamhrach luath Ainmhear, Tuairt agus Néall, Eolach, Ladrain is Bolg seang Meanma, Feam agus Traost
Dobhí aige de ghadhraibh foluaimneach' Craipléir, Suan, agus Toisc, Cúinne, Géagán, Docht is Dóich Buanán, Fóir agus Foisc
Dobhí aige Duardán is Snap Lomán, Cath agus Coimheascar
Caibín, Gealán is Luath-ghléas Feoithnín, Béas agus Baoiste
Dobhí aige fós Garbh-uaill ghéar Fuaithín, Taom agus Lorcán, Alpaire, Grod-gháir is Tearc Cuanair, Bonnlaice is Uamhán
Dobhí ag Diarmaid ua Duibhne do chonaibh saoithe i lom-lúth Cóisir, Nóinín is Géar-léana Duilleog, Léim-fhada agus Clúid
Dobhí aige de ghadhraibh seilge Cualán, Leirgeach agus Glámh Dubh-ghreim, Glamaire agus Racht Fuarcán, Fallaire is Aonarán
Dobhí de chonaibh ag Glas caomh Treabhaire, Saosc agus Mórdháil, Lúbán, Bonnsach, Seangaire is Triall Lorgán, Stiallaire is Rachtán
Dobhí de ghadhraibh aige 'na bhfochair Gallán, Corcair, Treas is Trú, Cianán, Gaimlín, Falla is Tréan Rianán, Séirse, Barc is Crú
Dobhí ag Feargus, file Fhinn de chonaibh ba ghníomhach lúth, Giodán, Fuadach agus Rinn-rith Luadrán, Fuinneamh, Géibheann is Dúil
Dobhí aige de ghadhraibh glam-bhinne Fuathán, Dlacht, Fíor is Leannán Cuasach, Bith-bhinn is Guagach Beacht, Uamach is Dlachtán
Dobhí agam-sa féin, a Phádraig agus ag cách ó shin suas, i n-éagmais na gcon is na ngadhar úd deich gcéad ar lúth nach fuilim do luadh
Aithris anois, a Oisín na n-éacht laoi gan bhréag na seilge féin; Is iongnadh liom nó is gearr gur thuit fiadh sin leirge Locha Léin
A Phádraig, an gcuala tú an tsealg a mhic Calpruinn na salm sámh, mar dorinneadh i n'aonar le Fionn 's gan aon neach ann 'na chomhdháil
Ní dóich go gcuala, a mhic an Ríogh a Oisín ghlic na ngníomh ngarg; aithris dúinn is ná can gó cionnus dorinneadh leo an tsealg
Ní chanaimís-ne an Fhiann gó bréag linn fós níor samhluigheadh riamh; le fírinne is le neart ár lámh dothigimís slán as gach gliadh
Níor shuidh cléireach i gcill a Phádraig is binn glór, dob fhírinnighe ná Fionn féin fear nach caol do bhronnadh ór
Níor shuidh neach díobh i gcill gidh binn libh do chanaid salm, dob fhearr focal ná an Fhiann fir nár claoidheadh i ngliadh gharbh
Dá maireadh mac Mórna mear nó Goll calma nár char séad, nó mac uí Dhuibhne na mban an laoch do chuireadh cath ar chéad; Dá maireadh Feargus, file Finn fear a gcirt do roinn ar an bhFéinn, nó Dáire do sheinneadh gan locht i nguth do chlog ní bheadh mo spéis
Dá maireadh mac Garraidh na lann an fear nár ghann ag cur an áir, Oscar nó mac Rónáin grinn do chrónán san gcill níor shámh
Dá maireadh Aodh Beag mac Finn nó Faolán grinn nár éar neach, nó Conán Maol dobhí gan ghruaig is iad d'fhág mé fá ghruaim le seal
Nó an t-abhac beag dobhí ag Fionn do chuireadh cách i dtoirchim suain; badh bhinne liom fuaim a mhéar ná a bhfuil den chléir i gcill 's i dtuaith
Ó's anocht nach maireann an Fhiann ná Fionn fial na nduas, do bhodhair siansán na salm is glór garbh na gclog mo chluas
Scuir do bhéal, a sheanóir shuairc ná bí feasta ag luadh na bhFiann, 's go ndeachadar thart mar an gceo 's go mbeid go deo i nglas na bpian
Ná habair sin, a Phádraig ghlic 's nach raibh ar bith ná ar neamh na ngrás Aon laoch dobhearfadh buadh ar cheann an tsluaigh, Fionn an áigh
Dá mhéid cluig atá id chill ag seinm 's ag siansán salm, ní chreidfinn do bhreith ar an bhFéinn ná breith do chléire acht amhail
Minic a chodlas amuich ar shliabh fé dhrúcht liath fé bharr crann, ach níor chleacht liom leaba gan biadh feadh bheadh fiadh ar an gcnoc úd thall
Ní bhíonn agat leaba gan biadh gheibheann tú seacht mbairrghin aráin agus meascán mór den im is ceathramha mhairt gach aon lá
Dochonnairc mé caor caorthainn ba mhó fá dhó ná do mheascán; 's dochonnairc mé duilleog eidhneáin ba mhó 's ba leithe ná do bhairrghin aráin
Dochonnairc mé ceathramha luin ba mhó ná do cheathramha mhartáin; is é do líon mo chroidhe le tuirse bheith id thigh-se, a bhochtáin
Is minic dobhíos-sa go fial i ndún an ríogh nár ghann; ar feadh míos a gcaithim den bhiadh dobheadh tar m'éis, gach ceann
Muna mbeadh na geasa dobhí ar Fhionn is nárbh fhéidir leis gan tuitim tríd, a raibh ar neamh 's a bhfuil ar lár ní chlaoidhfidís lámh mo ríogh
Is é mo Rí-se do dhealbhuigh Neamh is é do-bheir neart na laoch, is é do chum an bith buan is é do-bheir bláth na gcraobh
Is é do dhealbhuigh éasca is grian is é do-bheir iasc ar linn, is é do chruthuigh gort is féar ní hionann is éachta Fhinn
Ní ar chruthughadh guirt ná féir thug mo rí-se féin a dhúil acht ar choscairt corpa laoch ag cosnamh críoch 's ag cur a chlú
Ar shuirghe, ar imirt, ar sheilg ar nochtadh meirge i dtús gleodh, ar imirt fithchille 's ar shnámh is feitheamh chách ameasc an óil
A Phádraig, cá raibh do Dhia an tan tháinig an dias tar lear, thug leo bean ríogh Lochlann 'na long lér thuit iomad fann san treas
Nó an tan tháinig an Dearg dian mac ríogh Lochlann na sciath n-óir, créad nár fhortuigh Rí na naomh dóibh ar bhéimibh an fhir mhóir
Nó an tan tháinig Mághnus mór an fear ba bhorb glór nár thim
is cosmhail, dá maireadh do Dhia go gcuideochadh le Fiannaibh Finn
Nó an tan tháinig Tailc mac Tréin an fear ar an bhFéinn do chuir an t-ár
ní le Dia do thuit an curadh acht le neart Uscair ameasc cách
Atán mac Badhna mhóir lé milltí Teamhair na slógh dtréan, níor leoimh sibh-se ná bhur Rí dul dá chlaoidhe acht Fionn féin
Iomdha cath, madhm is gliadh do comóradh le Fiannaibh Fáil; ní chuala go ndearnaidh éacht Rí na naomh, ná gur dhearg a lámh
Leigimís dár gcomórtas ar gach taoibh a sheanóir chrín atá gan chéill, tuig go bhfuil Dia ar neamh na n-órd is Fionn 's a shlóighte uile i bpéin
Badh mhór an náire sin do Dhia gan glas na bpian do bhaint d'Fhionn, is Dia féin, dá mbeadh i mbroid an flaith do throidfeadh tar a chionn
Níor fhulaing Fionn ar feadh a ré neach do bheith i bpéin ná i nguais gan fuascladh air le hairgead nó ór i gcath nó i ngleo go mbéarfadh buadh
Is maith an ceannach dom ar Dhia bheith ameasc na gcliar mar táim gan biadh gan éadach gan cheol gan bheith ag bronnadh óir ar dháimh
Gan gáir na ngadhar ná na stoc gan bheith ag coimhéad port ná cuan, 'chionn a bhfuaireas d'easbaidh bídh maithim do Rígh neimhe im udhacht
Gan snámh gan fiadhaigheacht, gan fonn gan suirghe fial-bhan gan spórt, gan suidhe i n-ionad mar ba dhú gan foghluim cleas lúth ná gleodh
A sheanóir chrín atá ar baois scuir is ná bí ag friotal gan chéill; maithfear le Dia dhuit a ndearnais feasta má's áil leat a réir
Sásamh duit féin ná dod Dhia a chléirigh na gcliar, ní thiubhar; líon a ndearna dá mhí-réir súd ní buidheachas liom a mhaitheamh
Is truagh liom do chruth críon a Oisín, ná bí i bhfriotal gan chéill; is náireach duit, dar liom féin easmailt do bhéil de ghnáth ar Dhia
A Phádraig, dá mbeinn-se gan chéill do scarfainn led chléirigh a gcinn, ní bheadh bachall ná leabhar bán ná clog trátha id chill
Leig-se de bheith dá ríomh a mhic an ríogh ba mhaith clú, géill don té do-ní gach feart crom do cheann is feac do ghlúin
Buail t'ucht is doirt do dheoir is creid don té tá ós do chionn; gidh gurab iongnadh leat a luadh is é rug buadh ar Fhionn
A Phádraig, mo scéal truaighe
ní binn liom fuaim do bheoil; goilfead go prap is ní fá Dhia acht Fionn 's an Fhiann gan bheith beo
Mar do gheallais aithris dúinn tréig seachrán, fuath is fearg innis dúinn is ná can gó cionnus dorinneadh leo an tsealg
LAOIDH NA SEILGE NÓ SEILG SLÉIBHE CUILINN
Lá dá raibh Fionn, flaith, ar an bhfaithche i nAlmhain úir, dochonnairc chuige san ród eilit óg ar léim lúith
Do ghlaoidh ar Sceolann is ar Bhran is do léig fead ortha araon, gan fhios do chách i dtigh an óil do lean san ród an eilit mhaol
Ní raibh ag Fionn acht Mac an Luin a dhá choin agus é féin, ar lorg na heilte go dian go Sliabh gCuilinn na rian réidh
Ar dhul don eilit fán sliabh is Fionn 'na diaidh is a dhá choin, níorbh fhios do soir seachas siar cár ghaibh an fiadh san gcnoc
Do ghaibh Fionn soir go dian is a dhá choin siar ar lúth, 's, a Phádraig, nár thruaigh le Dia mar thugadar an triar a gcúl
Dochualaidh Fionn, 's níor chian uaidh bean ar bhruach an locha ag caoi is ann dobhí an macaomh mná dob fhearr cáil dá bhfeacaidh 's gnaoi
Ba dheirge a gruadh ná an rós dobhí a beol ar dhath na gcaor, a cneas cailce mar an mbláth is a leaca bhán mar an aol
Ar dhath an óir dobhí a folt mar réaltain seaca a rosc dobhí, a Phádraig, dá bhfeictheá a dreach do-bhéarfá do shearc don mhnaoi
Nár fhaghad-sa amharc Dé úd ná seilbh dhún na naomh-órd, go mb'fhearr liom-sa páirt na mná ná an flaitheas úd d'fhagháil go deo
Ná habair sin, a fhir léith liom-sa níor spéis a páirt, is ionmhaine liom Flaitheas Dé a sheanóir, ná scéimh na mná
Dar mionna do leabhair bháin dar fearta is dar páis do bhachall, gur ghile liom páirt ón mnaoi ná tusa agus Rí na bhFlaitheas
Gráin ort
ná samhluigh Críost le hionnmhas fíor an tsaoghail, is neamh-ní an domhan 's a bhfuil ann idir mhaitheas is dream, acht Dia féin
Badh neamh-ní liom do Dhia badh neamh-ní liom do chliar i gcill, badh neamh-ní liom tusa agus Flaitheas seachas grádh do tharraing ón mnaoi
A Phádraig, géill-se dom ghlór a dreach 's a cló dá mb'amharc díbh, do thréigfeá do bhachall 's do leabhar bán ar annsacht 's ar ghrádh ón mnaoi
A Oisín, ná bí dá luadh a dreach, a snuadh, ná a gnaoi, ní thréigfinn-se ar a cumann go bráth ná ar mhaitheas dob fhearr ná ceachtar díobh
Do thréigfeá mac Dé is a chliar flaitheas na bhfial is glór na gclog, t'altóir, is siansán na salm do leabhar 's do bhachall dá n-iarradh ort
Is truagh, a sheanóir gan chéill adeir go dtréigfinn Mac Dé Bhí, agus seilbh an fhlaithis neámhdha ar annsacht 's ar ghrádh ón mnaoi
A sheanóir atá ar baois ná cluinim choidhche tu 'ghá luadh, go dtréigfinn ar annsacht mhná an bheatha úd atá bith-bhuan
Do thréigfinn-se, a Phádraig nua Mac Dé atá thuas go hárd, tusa agus an chliar gan ghreann ar mhaise is ar annsacht mhná
Is doiligh liom fáth do rúin is ní hionmhain liom do ghlór, is eagal liom go leanfair iad go huaigh na bpian, a sheanóir
A Phádraig a thuaras an t-olc labhair is nocht do ghlór, cia hiad a leanfad, mar luadhair go seilbh uagha an dobróin
Leanfaidh tú Fionn is an Fhiann is 'na ndiaidh atá do thriall dom dhóigh, go dún-árus na ndeamhan ndúr mar a mbeir fá phudhar i ngach ló
Ná tabhair aithis don Fhéinn ar son bheith i ngéibheann dóibh; níor chomórtas dóibh do Dhia ná fós do chliar is leamh glór, Fá luadh annsacht na mná a Oisín, táir-se gan chéill; fág fós iomrádh na bhFiann is lean dúinn go fial ar do scéal
Druideas Fionn ag iarraidh scéil ar mhnaoi shéimh na gcuach n-óir; agus d'fhiafruigh den ghnúis ghloin "An bhfeaca tú mo choin sa tóir"
"In do sheilg níl mo spéis is ní fheaca mé do choin; a rí na Féinne gan tlás is measa liom fáth mo ghoil"
"An é do chéile a fuair bás t'inghean áluinn nó do mhac, Nó créad fá bhfuil tú ag caoi a ainnir chaoin is áille dreach
"Nó créad as a bhfuil do bhrón a ainnir óg na mbas mín, nó an féidir t'fhurtacht," ar Fionn "is dubhach liom tú bheith mar chím"
"Fail óir dobhí ar mo ghlaic," do ráidh ríoghan na mbas réidh "do thuit le fánaidh na sreabh sin é an fáth fá bhfuilim i bpéin
"Geasa nach fulaingid fíor-laoich chuirim ort-sa, a rí na bhFiann, an fáinne 'rís do thabhairt tar n-ais do thuit le fánaidh na sreabh ndian " Níor fhulaing Fionn cur na ngeas nochtas a chneas go geal glé, chuaidh fá bhruach an locha do 'shnámh ar thoil mhná na rosc réidh
Do chuarduigh sé an loch fá chúig níor fhág cúil ann ná cearn, an fáinne arís tar n-ais go bhfuair do chaill ríoghan na ngruadh ndearg
Tráth fuair an fáinne tar n-ais ní ráinig leis teacht go bruach an tan dorinne seanóir liath de rígh na bhFiann, fa scéal truaighe
Dobhíomair-ne, Fianna Finn i nAlmhain slim na sluagh séimh, ag imirt fithchille is ag ól ag clos ceoil is ag bronnadh séad
Éirigheas Caoilte ameasc cách is d'fhiafruigh ós árd de gach fear an bhfeacaidh mac Cumhaill fhéil na gcaoimh-reacht séimh is na sleagh
Adubhairt Conán mac Mórna "Ní chuala riamh ceol dob aoibhne; mac Cumhaill má tá ar iarraidh go raibh i mbliadhna, a Chaoilte
"Mac Cumhaill má theasta uait a Chaoilte chruaidh na gcos gcaol, gabhaim-se orm de láimh ós cionn cách bheith im mhaor " Dobhíomair an Fhiann fá bhrón fá cheann ár slógh bheith dár ndíth, acht tháinig orainn gean gáire an tan dob ádhbhar dúinn bheith ag caoi
Do ghluaiseamair as Almhain amach buidhean calma na gcath gcruaidh, ar lorg a dhá chon is Fhinn triúr grinn dobheireadh buadh
Bhíos-sa agus Caoilte ar dtús is an Fhiann go dlúth 'nár ndáil; go Sliabh gCuilinn ó thuaidh rugamair-ne buadh ar chách
Amharc dá dtugamair uainn i ndiaidh na ruaige thug an Fhiann, chonncamair ar bhruach an locha shlim an seanóir críon is é liath
Do dhruideamair uile 'na dháil do chuirfeadh gráin ar gach fear, cnámha loma dobhí críon ag ceilt a ghnaoi is a ghean
Do shíleamair gur díth bídh thug ar an laoch bheith gan chruth; nó gur i n'iascaire dobhí sé tháinig i gcéin leis an sruth
d'fhiafruigheas den fhear chríon an bhfeacaidh laoch ba gheal cruth agus iad roimhe san ród eilit óg agus dhá choin
Ní thug seisean freagra dhúinn do luigh taom ar fhlaith na bhFiann, dobhí sé éagcaoineach dubhach gan léim, gan lúth, gan rith, gan rian
Nochtaim-se mo chlaidheamh géar is prap 's is tréan do nocht an Fhiann: "Is gearr go bhfaghair aithne an bháis muna dtugair uait tásc an triair " Níor mheas Fionn innsint 'na scéal gurbh é féin rí na bhFiann nó gur léig le Caoilte a rún fear ar lúth dobhí dian
Nuair fuaireamair dearbh an scéil gurbh é Fionn féin dobhí ann, do léigeamair trí gártha guil do chuirfeadh bruic as gach gleann
Éirigheas Conán Maol go borb is nochtas a cholg go dian; do mhalluigh sé Fionn go beacht 's do mhalluigh fá seach an Fhiann
"Dar mo láimh-se féin, a Fhinn bainfead-sa dhíot do cheann ó is tú nár mhaoidh mo ghníomh ná mo ghaisce riamh i n-am
"Is é m'aon-locht ar do chruth gan an Fhiann uile bheith mar táir, go ndeargainn mo shleagh is mo lann is go dtagadh leam do leacht is do lá
"Ón lá marbhadh Cumhall na gcliar le mac Mórna na sciath n-óir, níor scarais ó shin ar ár dtí 's ar mhair dinn ní ded dheoin"
"Scuir ded ghlórtha baoise a Chonáin Mhaoil, is ded cheol nach raibh riamh acht gan chéill is nár choisc béim i n-am gleodh"
"Scuir-se ded ghlór féin a Oscair mhic Oisín bhaoith; créad an mhaith dobhí i bhFionn féin acht ag cogaint a mhéir' go smaois"
"Muna mbeadh an Fhiann do bheith fá bhrón is Fionn fós do bheith mar tá, a Chonáin Mhaoil atá gan chéill do bhrisfinn do bhéal go cnámh"
"Nuair nach maireann Goll im dháil fear gan scáth i gcomhrac críoch, féacham araon ós comhair cách neart ár lámh agus ár ngníomh
"Sinn-ne féin de dhéanadh an gníomh is ní hiad Clanna Baoiscne bog; beidh t'athair-se i ndiaidh chách ag iomchur leabhar mbán is clog
"Clanna Baoiscne nár mhaith cáil is gach cúis gábhaidh riamh gur ob; a Oscair óig, leig ded bhaois ní glór dhearbhas acht gníomh grod " D'éirigh Oscar an aigne mhir is Conán do rith ameasc cách, do chuir a choimirce ar an bhFéinn furtacht air ó phéin an bháis
D'éirigheamair an Fhiann go borb do chosc Oscair na n-arm n-áigh; idir mo mhac is Conán Maol do cheanglamair síth agus páirt
Dar mo láimh, a chléirigh na gclog dar do láimh-se, is ní dolaidh, ní bheadh cluig id chill, ná cliar dá mbeadh Oscar na bhFiann im fhochair
An uair d'aithin Conán é dá mbeadh Dia féin ar a dheas-láimh, a Phádraig, an chreidimh chruaidh dob eagal do guais an bháis
Gach baois dá luaidhtear leat a Oisín na gcreach, badh chead linn acht amháin d'aithis ar Dhia lér thuiteadar Fianna Fhinn
Is fuath liom-sa tusa 's do Dhia is fuath liom do chliar ag gláimh; ní thiubhrainn a chead duit ná dóibh bheith go deo dá iomcháin
Lean dúinn anois mar ar thréigis ar aithris éachtmhair sheilge Fhinn; tá Oscar go fann fá ghruaim gidh gur chruaidh é a neart 's a ghníomh
d'fhiafruigh Caoilte go pras de mhac Cumhaill na gcleas n-áigh; "Cia chuir as do ghnáth-chruth thú nó bhfuil leigheas do gheas le fagháil"
"Inghean Chuilinn," do ráidh Fionn "geasa im chionn do chuir sí: dul de bhruach an locha do shnámh d'iarraidh an fháinne do thuit síos"
"Nár théighimíd-ne slán ón gcnoc," do ráidh Conán nárbh olc méinn, "go n-íocaidh Cuileann gan mhoill dúinn muna gcuiridh Fionn 'na chruth féin " Chruinnigheamair anoir is aniar is chuireamair ár sciatha faoi go deas; go Sliabh gCuilinn ó thuaidh rugamair Fionn ar ghuaillibh fear
Ag tochailt an tsídhe gan tlás ar feadh seacht lá dobhí an sluagh nó go dtáinig Cuileann de phreab chugainn amach as an uaimh
Ar theacht aníos do Chuileann chóir corn óir dobhí 'na láimh, do dháil deoch do rígh na bhFiann dobhí ar an sliabh go tinn tláth
Ibheas Fionn an deoch gan mhoill as an gcorn sídhe dobhí 'na láimh, tháinig a chruth 's a dheilbh féin do rígh na Féinne acht an léithe 'mháin
Do thaithn liom-sa 's leis an bhFéinn dath na léithe bheith ar a fholt, is dubhairt Fionn le Cuileann caomh go mbadh mhaith leis é bheith air
A Phádraig na mbachall mbán dar do láimh ní chanaim bréag, dob fhearr linn ná Flaitheas d'fhagháil Fionn 'na shláinte bheith 's 'na ghné
Uch, is dubhach mé i ndiaidh mo ríogh 's i ndiaidh na laoch dobhí garg, a Phádraig is gann fán mbiadh sin mar rinn an Fhiann an tsealg
Mise Oisín† truaighe †mac Fhinn i dtuirse chroidhe ag comhaireamh cloch; pé uair a gheibhim an greim is fada arís go bhfaghaim an deoch
Do-bhéar-sa dhuit, a Oisín ghrinn ó chuiris críoch ar an Seilg dúinn, biadh is deoch go bhfágair fuigheal glac intinn tríd is ná bí dubhach
Thug Pádraig biadh agus deoch chun Oisín do choisc a gháir, adubhairt Oisín - Mo scéal truaighe dob annamh liom uait a fhagháil
A Phádraig ná labhair le hiomcháin ar Fhionn ná ar iomlán na bhFiann, ó so suas go lá an bhráth is leanfad duit i dtráth sa rian
Ná tabhair, a Oisín mhic Finn aithis ná mí-ghnaoi do Dhia, domh-sa ná don chléir uile 's ní mór linn duit moladh na bhFiann
A Phádraig, má's locht leat orm Fionn do mholadh agus fós an Fhiann ós cionn Dé is do chléire liom níorbh fhéidir do dheagh-riar
A Oisín, níorbh ionmhain liom nach molfá ar dtús Dia mór ós cionn Fhinn agus na bhFiann ar imthigh 's a dtriallfaidh fós
A Phádraig, ní mholfad-sa Dia tusa ná do chliar go lá an bhráth, roimh Fionn na bhFiann ba cháidh neart 's a shluaighte beir leat 'na dháil
Ná bí ag iomrádh as do Dhia a Phádraig na gcliar nach maith, is tráchtfad duit anois tráth ar mheisce is ar rádh na mban
Innis dúinn a mhic mic Cumhaill scéal binn gan bhréag ar na mnáibh; cionnus a ráinig dóibh san treas nó créad an bheart do theagmhuigh dáibh
LAOIDH AN BHRUIT nó Meisce agus Rádh na mBan
Lá dá raibh Fionn ag ól i nAlmhain ar bheagán slógh, seisear fear is seisear ban, giolla is ainnir úr-gheal
Fionn is mise dobhí ann, Caoilte, Oscar 's Diarmaid Donn Conán Maol nárbh fhann modh, Is mná na seisear laoch son
An tan do ghaibh meisce na mná thug siad a luighe annamh-ghnáth: nach raibh ar an talmhain truim seisear ban ba chomh-ionnraic
Do ráidh Fionn, fáidh an duine ilcheardach é an domhain: "Gidh maith sibh-se, is iomdha bean nár fionnadh riamh acht d'aon-fhear " Níorbh fhada bhíodar mar sin an tan tháinig bean do láthair, brat uimpi go n-áille agus í n-a haon-tsnáithe
Fiafruigheas Fionn go ngáire d'inghin an bhruit go n-áille: "Créad dobheir tú id aon-tsnáithe ag teacht anois dár láthair"
"Cuid de bhuadh mo bhruit go n-áille," ar an inghean áluinn úd; "mí-ionnraiceas gach mná 'nochtadh a Fhinn† shéimh shochma †mhic Cumhaill"
"Tabhair an brat dom mhnaoi féin," ar Conán Maol, "a inghean óg, nó go bhfeasam an briathar mear thug na mná ar mhaithe leo"
"Glacfad-sa an brat, a Chonáin," ar an bhean dob áille gnúis, "gidh mór ghoilleas orm féin a né tú dem mhí-réir gan chúis " Gabhas bean Chonáin gan chéill an brat uimpi féin go dlúth; an tan fuair an brat ag casadh gan fhios don fhear mheathta d'fhúig
"A bhean," ar Conán go borb "créad an doiligh duit, má's fíor na briathra groda ó chianaibh an brat ar iasacht do thomhais led chlí"
"Do ghabhas-sa an brat roimhe seo a Chonáin, coisc do bhéal leamh, is brígh ar bith ní géilltear liom do bheith annsúd do mhnaoi ná d'fhear"
"Ná bí dá luadh, a bhean," ar Conán "gaibh an brat go n-áille chugat, nó go bhfeasam an fíor an glór mar aon leo do chanais dúinn"
"Geobhad-sa an brat chugam arís a Chonáin," ar sí de chrith-ghlór, "ní fhuil acht neamh-ní san mbrat cuirim i n-ath duit gan gó " Do ghaibh bean Chonáin Mhaoil an brat fíor uimpi go mear; ba ghairid a chuaidh a chuaird ba dhoiligh dá luadh an bhean
An tan dochonnairc Conán Maol an brat fá n-a taobh ag casadh, nochtas a chraoiseach go nimh an inghean nár ghlic gur mhairbh
Glacas bean Diarmada Dhuinn an brat ó mhnaoi Chonáin Mhaoil, gidh gurbh í an tsaoi gan locht go dtí n-a hocht níor fholuigh cruinn
"A Dhiarmaid," ar an bhean chaomh "ná tabhair géilleadh do bhuadh an bhruit; atáim féin ionnraic go leor ar son nach fóghnann sé dhom"
"Géillim-se do bhuadh an bhruit a bhean ó thús," ar Diarmaid Donn, "níor ghéilleas fós do bhriathra ban i n-ionnraiceas ar feadh an domhain"
"A Dhiarmaid," ar an bhean chaomh "ná cás liom féin go bráth bheith neamh-ionnraic duit mar fhear tré bhuadh feasa an bhrait bháin"
"Is fiadhain mé, a bhean, go minic ar ionnraiceas foluightheach mná; níor chreideas riamh a nglór is ní mó do-dhéan go bráth"
"Ní rabhais go teacht don inghin úd mí-ionnraic as gean do mhná; tabhair dom aithne ar an éag a Dhiarmaid, má's géilleadh don bhrat bhán"
"Ní chuirfead-sa bean chun báis a mian gach tráth is feasach liom; fear eile má fuair uait páirt ní baoghal duit tráth is innis dom"
"A Dhiarmaid, má's bás nó beatha san gcás so do gealladh dom féin, ní fiú mo choir anois do luadh is ní nochtfar í uaim lem ré"
"Imthigh, a bhean, slán fá bhuadh," ar Diarmaid, "uaim go lá an bhráth " dogheobhair-se céile fir caoin 's ní ghlacfad-sa choidhche céile mná " Do thriall bean Dhiarmada Dhuinn 's ní haithristear linn cár ghaibh; níor cheangail Diarmaid i gcomhdháil aon chéile mná ón lá do scar
"A Ghealluir," ar Oscar na lann "is fada ár ngreann i gcomhdháil, gaibh chugat iasacht an bhruit go bhfeasam an mbeidh do shíor-ghnáth " Glacas bean Oscair an brat dob fhada, fairsing, comhréidh, gérbh fhada cuaird an bhruit bháin a himleacán níor fholuigh sé
"A Oscair," ar Gealluir chaoin "ní curtha i suim mo choir; má's fiosach í don inghin úd is cead liom í d'fhaisnéis duit"
"A inghean áluinn an bhruit bháin," ar Oscar, "an áil leat súd, má's fios duit cionta na mná a nochtadh gan cháirde dhúinn " Do shíl Gealluir go meallfadh sí inghean chaoin an bhruit bháin, is nach nochtfadh a cortha féin d'Oscar, dá céile cáidh
"A Oscair na gcruadh-lann ngéar is tuigthe dhuit féin a gníomh, féach go cruinn ar luighe an bhruit 's is léir duit sin ar an mnaoi"
"A Ghealluir," ar Oscar tréan "imthigh mar aon led bhuidhin, ná feicim do ghnúis im dháil mo mhallacht go bráth it shlighe " Do ghluais Gealluir ó n-a chéile is ní feasach mé cár thriall; níor ghaibh mo mhac le mnaoi ghnáith ó d'imthigh, a Phádraig na gcliar
Adubhairt Fionn le n-a mhnaoi féin dár ba ainm glaoidhte Mánás: "Gaibh chugat an brat go mear 's nár scaraidh leat mar scar le cách"
"Má géilltear leat do bhuadh an bhruit a Fhinn† fháth-ghlic †mhic Cumhaill, cuimhin gurb é an buadh tá aige na geasa atá istigh 'na chlúid " Do ghlac Mánás, bean Fhinn na slógh an brat fa leor mí-ghreann; is gearr dochuaidh cuaird an bhruit iomlán a cluas níor fholuigh
Nochtas Fionn de lán-phreib a chlaidheamh 's ba dhoiligh leis féin, do mhairbh a bhainchéile gan stad is do theilg an brat dá taobh
Glacas mo bhean-sa go fann an brat, is ba throm a glór; dob aithreach liom féin sin nuair chonnarc gur di i ndobrón
Do ghaibh sí uimpi an brat ba dhubhach a creat is a gnúis, d'fholuigh sé a corp uile ó rinn gur chuimil don úir
Ba thaithnte liom, a Phádraig ionnraiceas mo mhná do bheith fíor; d'aistrigh sí go minic dath sul baineadh an brat dá taoibh
Nochtas bean mhic Criomhthain a taobh is b'ain-deas leis féin a gníomh, dochuaidh an brat go sleamhain slán léi go lár a cuirp síos
"A mhic Criomhthain na mbriathar nglic ní dhearna riamh de chiontaibh acht aon phóg, is ní le goid do mhac uí Dhuibhne, do Dhiarmaid"
"Tabhraidh dom, a mhná, mo bhrat is mé an inghean, is dearbh díbh, nár shín mo thaobh le fear riamh acht lem aon-fhear gan chiach, 'Fhinn
"Rachad feasta uaibh amach fúigfead an teach agaibh, a mhná; scéal ní fhuil agaibh orm scéal beag agam oraibh tá"
"Beir mo mhallacht, imthigh uainn," do ráidh Fionn ba chruaidh lámh, "fá eolchaire ár mná d'fhúigis imthigh is ná tar chugainn go bráth " Ag sin, a Phádraig nua ón Róimh mar thárla dhóibh, d'ár mnáibh; mo dhoiligh gan mé is an Fhiann mar bhíomair is do Dhia níor shámh
Is é Dia atá go sámh is beidh go bráth, a fhir léith, i bhflaitheas ag caitheamh na glóire is an Fhiann fá bhrón i bpéin
Do chleachtadh an Fhiann gach ló bheith i ngleo 's i gcathaibh cruadha, is gibé i nIfreann nó i bhFlaitheas dóibh bainfid cóir amach gan ghuais
Ó's i nIfreann atá an Fhiann a Oisín gan chiall id ghlór, ní bhfaghaid ann cumas ar smacht Dia na bhfeart ní bheidh leo
Dá mbeadh mo mhac Oscar is Dia lámh ar láimh ar an gcnoc so thiar, dá bhfeicinn Oscar ar lár do chreidfinn gurbh fhear láidir Dia
Gach a dtiocfaidh is fós a dtáinig 's a mbeith ar árd an chnuic seo thiar, dá mbadh thoil le Dia a dtuitim dobheidís uile ar lár gan gliadh
Dá mbeidís Fianna Fáil ann is a dtriath láidir Fionn na slógh, a bhfuil i nIfreann 's i bhFlaitheas d'áireamh ceann ar bhrághaid ní bheadh san ngleo
Ní raibh is níl 'na gcomhachtaibh a Oisín, gan gó dhuit, buadh ar Dhia, is gur tré n-a bhreith amháin atáid dá gcrádh i dtigh na bpian
Tré n-a bhreith ná neart a lámh ní thiocfadh leis bás na bhFiann, ná fós dá mbeadh 'na chomhdháil tusa 's do lucht crónáin, an chliar
Ná habair sin, a sheanóir is tú i ndeireadh th'aoise; is dearbh nach comhthrom an bhreith dobheirir ar mo rígh-se
Dob fhearr curadh amháin láidir dá raibh againn tráth ar an bhFéinn, a Phádraig, ná tusa is do Thighearna is líon bhur gcliar inbhur ndéidh
A Oisín na ngéar-lann chanas na briathra buile, dob fhearr Dia 'na aonar ná Fianna Éireann uile
Do mhaith féin is maith do Dhé i gceann a chéile fá bhrígh buadh, ó thús an domhain gus indiu ní mór againn anois le luadh
Níl i nDia acht fíor-mhaith uile grásta 'na dtuile gan trághadh; 'sé an mhaith é ó dtig gach maith ní hionann is feara Fáil
Is é Dia, a sheanóir léith ár rian, ár dtréin' 's ár ngníomh, ár mbiadh, is ár ndeoch gach lá is ár maith iomlán, a fhir chrín
Ní fheaca-sa aon mhaith ó Dhia i seal na bhFiann, a Phádraig nua, ná fós ó shin acht beagán bídh mar adeir tú linn, 's ní fiú a luadh
Ní mar sin ag an bhFéinn dochínn a léir-mhaith gach lá; 's iad is doiligh liom uaim i bhfad 's ní tusa ná an Fear sin go bráth
Nach tuigthear leat, a fhir chrín gur de mhaitheas díreach Dé, tusa d'fhágáil beo mar sin it chrann crioth dá cháin gach lae
A Phádraig, do ghéillfinn dod ghlór go mbeadh roinn cómhachta ag Dia, dá dtrialltá liom dá dhún go bhfeicinn an úr a roinneann biadh
A Oisín, is leamh do ghlór ar Dhia ní mar sin a thriallfam ann, nó gur glan ó chortha dhúinn dul dá dhún is ní le teann
A Phádraig, nigh mise má's áil ó rinn bháirr go bonn síos seal; má's fear duineamhail Dia ní choiscfidh ár dtriall 'na theach
Ní ar nighe an chuirp do labhraim acht nighe an anma ó gach smáilc, is ár n-aire do thabhairt ar Dhia triallfam ann le toil a ghrás
A Phádraig, innis dom fá rún má's agat atá an t-eolas is fearr, an leigfear mo ghadhar nó mo chú liom go dún Ríogh na ngrás
A sheanóir atá ar baois is nach fuil ort crích ná áird, ní leigfear do ghadhar ná do chú leat go dún Ríogh na ngrás
Dá mbeadh agam-sa biadh ar Dhia is go mbeadh an dias sin dom réir dá dtugadh sé biadh dhom féin do roinnfinn leo é gan bhréag
Cá fearr muintir Neimhe, a Phádraig ná uaisle iomlán na Féinne; an mbíonn cruadhas 'na gcroidhthibh nó an ndiúltaid siad éinne
Ní rachadh an chuil chrónánach ná an dádamh san ngath gréine, gan fhios don Rígh mhórdhálach isteach don chathair naomhtha
Ní mar sin do mhac Cumhaill dobhí 'na rígh ar na Fiannaibh, dorachaidís na slóighte isteach fá n-a theach gan iarraidh
Ní rachaidh Fionn ná an Fhiann go teach mo thighearna go bráth; is, a sheanóir atá liath fann ní rachair-se ann acht mar chách
A Phádraig, gidh táim gan flaitheas is mé ar gcaitheamh m'aoise
ná cluinim tú ag tabhairt aithise ar mhaithibh Clainne Baoiscne
Dá maireadh agam-sa Conán fear úd millte na Féinne, do bhrisfeadh sé do mhuineál istigh i lár do chléire
Ní thiubhrainn-se aithis dóibh a Oisín na ngleodh 's na ngéar-lann, ná duit-se féin, a sheanóir liaith acht bhur n-iomcháin ar Dhia na reann
A Phádraig ná bí dá luadh 'na sheanmóir chluana gach lá, gur fear deaghthach é do Dhia go gcaithimíd biadh 'na áit
Is eagal liom, a Oisín truaighe an tan bheir i nguais an bháis; anois ós dearmad leat Dia nach goirfir é ag iarraidh grás
Ní ghoirfead air go lá an bhráth gidh mór agat a cháil 's a chlú go dtriallair liom go bhfaicead an bhfuil fial fairsing 'na dhún
Is é uair is cuibhe dhuit triall ag amharc ar Dhia na ngrás an tan scarfaidh t'anam led chorp is do bhuaidhfidh ort an bás
Muna bhfaghad-sa cabhair ó Dhia a Phádraig, go triall don bhás, cuirim suas de le mo ré dá mhaith féin agus dá ghrás
Is gearr do cháirde i bhfus seach an fhaid a bheidh tú thall; is cuibhe dhuit t'anam bheith go glan nó bhus aithreach leat dul ann
Is doilghe liom bheith gan biadh ameasc do chliar gan ghreann ná cad is críoch dom anam an tan scarfaidh san tsaoghal thall
Badh dhoilghe t'anam bheith i bpéinn a sheanóir gan chéill is tú liath, aon lá amháin i bhfochair cách ná do chorp go bráth a bheith gan biadh
Dob fhearr liom-sa gan bhréag bheith i bhfochair na Féinne mar bhínn, gan rian, gan éadach, gan arán go dealbh ná i nÁrd-Fhlaitheas Chríost
Is olc liom uait 's is doiligh t'iomcháin is do dhí-mholadh ar Dhia, de bhriathraibh buile de ghnáth ag iomrádh ar chumas na bhFiann
Ní cuibhe dhuit anois, a Phádraig aithis ná iomcháin do chasadh liom; nach abair tusa gur maith Dia agus deirim-se an Fhiann agus Fionn
Badh chead liom tú 'mholadh na bhFiann a ngaisce, a ngliadha 's a lúth; is doiligh, is leamh 's is saobh iomcháineadh Dé is moladh ar Fhionn
Níorbh aithnid domh-sa Dia dob aithnid dom an Fhiann is Fionn, má's fearr Dia ná iad súd a mhaith ná a chlú níorbh fheas dúinn
Nach cuimhin leat, a thruagháin bhoicht a sheanóir is cruaidhe doichte croidhe, gur minic do nochtas duit punnc ar fheartaibh is ar chumhachtaibh Chríost
Is cuimhin liom, a Phádraig nua gur minic dá luadh thú linn, is ní chreidim nach canair air bréag ní nach canaim-se ar éachtaibh Fhinn
Ní chanaim-se bréag ar Dhia i bhfeartaibh, i bhfial, ná i ngníomh; a sheanóir nach cneasta luadh a mhaitheas atá buan do shíor
Ní chreidfeadh do ghlór ar Dhia a mhaitheas, a fhial, ná a roinn, go dtigidh tú liom 'na dhún go bhfeiceadh lem shúile an fíor
Dá mbeitheá-sa i bhFlaitheas Dé a sheanóir gan chéill gan ghreann, créad a chífeá is an dún is go bhfuilid do shúile dall
Má tá Dia fial i bhfeartaibh badh thruagh leis mo shamhail gan radharc, dá mbadh dhom taobh istigh den doras d'iarrfainn air go hobann mo leigheas
Dá mbadh dhómh-sa sa dún úd dá ngairtear cúirt Ríogh na nGrás, gidh táim críona agus dall do bhraithfinn an ann dob fhearr
Dogheobhainn fós aithne ar Dhia an bhfuil duineamhail fial san roinn; má tá aige iomad an aráin d'fhanfainn 'na dháil do shíor
A Phádraig, má's duine Mac Dé a roinneas mar an gcléir is tú, dá mhéid a fhearta is a ghrása nár shroichead go bráth a dhún
Is eagal liom dá mb'é do mhian dul go dún niamh-ghlan Mhic Dé, nach foláir duit a thuilleamh níos fearr nó nach sroichfear go bráth leat é
Ní miste liom sin gan gó gan imtheacht go deo dá dhún muna bhfaghainn ann iomad an aráin mar gheibhinn de ghnáth ó Fhionn
Dá mbeitheá-sa i ndún Mhic Dé ní chuirfeá id spéis an t-arán; gidh gur ann atá iomad na rann ní bheitheá aon am 'na ghábhadh
A Phádraig, dob ionmhain liom bheith san dún sin de shíor-ghnáth, acht amháin nár dhom fá smacht is go bhfaghainn lem ais an t-arán
A Phádraig, is fiosach tu féin gurbh fhial an saor-fhlaith Fionn is gur mhaith fós cáil na bhFiann is go mbadh thaca dho iad 'na dhún
Badh thaca maith dóibh-sin Dia dá dtuillidís triall 'na chúirt; táid dá íoc anois, a fhir léith nár thuilleadar é ó thús
A Phádraig, do mholfainn tú féin is do mholfainn mar aon an chliar acht gluaiseacht liom fá lán-lúth go bhfeiceam an dún sin Dia
Ní hé triall na bhFiann do sheilg ná a dtriall fá mheirg' i dtús gleodh ár dtriall go dún Mhic Dé ná géill gurb é, a sheanóir
A Phádraig, má's ionmhain leat Dia is ionmhain le Dia fós tú, má's ionmhain leis do shíor-ghlór beidh fáilte aige romhat 'na dhún
Ní raibh neach dob ionmhain le Fionn nárbh ionmhain leis dlúth 'na dháil; ba chead leis iad do bheith 'na theach is thugadh dóibh searc is páirt
Is mór mo ghráin ar do neamh-chéill is nach tuigir gur baoth de ghnáth, ag comhbhualadh Fhinn is a shlóighte le Dia uile-chomhachtach na ngrás
Is amhlaidh is cóir dúinn araon triall le chéile don dún; má tá Dia fáilteamhail fial cuireadh fios ar na Fiannaibh 's ar Fhionn
Ní chuirfidh Dia fios ar an bhFéinn ná ar Fhionn tréan na dtrom-shlógh, mar táid i nIfreann na bpian is beid fé iarsma ann go deo
An tan nochtfaidh tusa, a Phádraig d'fhear dá cháilibh, éachta Fhinn i gcogadh, i gcruas 's i láimh-neart ní dhiúltóchaidh a dteacht mar aon linn
Diúltóchaidh sinn is iad súd dul dá dhún go lá an bhráth
muna ngrádham é ós cionn gach nídh ní leigfidh sinn choidhche 'na dháil
Grádhfad é an fhaid mhairfead beo nuair thriallfaimíd leo 'na dhún má roinneann an biadh go fial gan iomcháin na bhFiann ná Fionn
Déan ar dtús mar déar-sa leat a Oisín, má's maith leat triall go dún-árus Aon-mhic Dé is géillfidh tú féin gurb í an chiall
Má's dearbh leat-sa dul don dún a Phádraig, fá lúth triall liom; leanfad do réim is do rian má bheirir leat an Fhiann is Fionn
Ní bhéarfad liom Fionn ná an Fhiann a Oisín, ar mo thriall don dún, mar táid i nglasaibh go daor is go doimhin i ngéibheann dubhach
Má táid go daor fá ghreim gan fortacht ná leigheas 'na ngaobhar, an tan thriallfaimíd don dún béarfaidh Dia chugainn iad saor
Ní fhuil nídh is mian leat nach déanfad le searc 's le méin; má's iompódh dhuit ar do leas rachair isteach i ndún Dé
Innis, a Phádraig, do Dhia úd nach raibh 'fhios ag Fionn ná ag an bhFéinn go raibh sé ann le n-a linn is dá mb'fhios go mbadh ghnaoi leo a réir
Abair leis gan dearmad tráth muna leigidh dá láthair an Fhiann, mise do chur fán bhFéinn ag fulang na péine mar iad
Má's triall duit linn don dún 's go bhfaghaidh tú flúirse den bhiadh, is iongnadh liom tú dá luadh go rachthá i nguais na bhFiann
A Phádraig, dá fheabhas do Dhia is a theach gidh fial, 's a chúirt, d'fhúigfinn iad uile go bráth is do thriallfainn gan spás ar Fhionn
Mar a bhfuil Fionn is an Fhiann is ann atá do thriall is baoghal, a Oisín, is dearbh liom súd is ní go dún Aon-mhic Dé
Dá mbeadh Fionn is a shluagh tréan a Phádraig, lem thaobh fá bhuadh, ní luaidhfinn leat ná le Dia cuireadh gan iarraidh ar mo chuaird
Dá mbeadh Fionn 's a shlóighte Fiann i gcumas, i rian 's i lúth amhail dobhíodar le linn a ngeas ní iarrfainn sealbh an dúin úd
Tuarasgabháil na ngeas go fíor a Oisín, craobhscaoil-se dhúinn; is iarrfad-sa ar Mhac Dé tú leigean go saor 'na dhún
Craobhscaoilfead na geasa go beacht a Phádraig na gcliar gan gó, gidh gur doiligh liom bheith dá luadh óir athnuadhfaidh sé mo bhrón níos mó
A Oisín go cinnte innis dúinn is ná dearmhad do thoisc dar linn ná ceil a bheag de na geasa úd óir creidim gur cruaidh a snaidhm
SEILG SLÉIBHE FUAID
Lá dá raibh Fionn 's a shlóighte go líonmhar cródha calma mear ag seilg ar mhullach Sléibhe Fuaid an fiadh do ghluais i dtús na bhfear
Do leanadh leo fá luas an fiadh, gach laoch go dian 'na tháin-rith; dobhí an fiadh go beannach borb ag seasamh san lorg go dána
Níor stad an fiadh fá throst gharbh gur fhág go dearbh amach an sliabh; do lean an Fhiann é fá lom-lúth gur shroicheadar úr-chnoc Liais
Do thriall go tréan ó Chnoc Liais gan laige i rian ná i léim, ó shin arís go Carraigín cruaidh do leanadar ar luas a réim
An tan tháinig an borb-fhiadh go Carraigín Chinn-triath na gcloch, níorbh fheas dóibh thoir seach thiar cár ghaibh an fiadh san gcnoc
Do thriall dream againn siar is dream go dian soir is óthuaidh, dream arís san áird ba dheas 's ár gcoin go pras san gcuaird
Do thóg Sceolann an fiadh is do leanamair go dian san tseilg go dtáinig tar ais san gcuaird go bruach Sléibhe Fuaid san teicheadh
Do leanamair san leirg an tafann go dtángamair tar ais fán sliabh; do ghlac folach orainn arís 's níorbh fheas dúinn san tír cár thriall
Do scar Fionn is Dáire binn sealad ó shlighe na bhFiann, is níorbh fhada dóibh fá cheilt go nárbh fheas dóibh soir seach siar
An tan d'aithin Fionn is Dáire go raibh an seachrán 'na gcomhdháil, do seinneadh le Dáire trom-chumha is do seinneadh le Fionn an Seachrán
Dochualamair-ne uile an Fhiann Dáire is ár dtriath ag ceol, nuair a meastaí linn ó thuaidh dob fhada theas uainn an glór
Do meastaí linn uair eile gur san áird thoir ba dhóibh; an tan ghluaisimís fá n-a dtriall do meastaí linn thiar an glór
Do líon ceo doilbhthe draoidheachta timcheall Fhinn agus Dáire, go nárbh fheas dóibh cá raibh a dtriall soir ná siar an tráth sin
Do ghluais Fionn agus Dáire rómpa gan 'fhios dóibh créad an áird, is sinn-ne dá lorg ar lom-lúth 's nárbh fheas dúinn cá raibh a ngáir
Dobhádar an dís ag triall go rángadar san tsliabh go fann an macaomh mná dob áille snuadh comhpháirt gan ghruaim agus greann
Dochonnairc Fionn is Dáire binn ag teacht go grinn 'na gcomhair aon mhacaomh áluinn mná ba ghile is ba bhreághtha snódh
D'fhiafruigh Fionn na bhFiann den ghnúis ba sciamhach snuadh "Créad dobheir tú id aonar i n-imeall cnuic Sléibhe Fuaid"
"Mé féin is mo chéile fíor dobhí ag triall tríd an leirg; dochualaidh sé guth gadhair binn do scar linn 's do lean an tseilg
"Ní luaithe do thriall uaim ná líon ceo duairc im thimcheall; domh-sa cá rabhas níorbh fheas ó shin go teacht chugam díbh-se"
"Créad an t-ainm atá ort féin a dheigh-bhean séimh na ngruadh rós; agus ainm do chéile ghrinn nó cár ghaibh laoigh na seilge ar seol"
"Labharán ainm mo chéile mo chomh-ainm féin Glanluadh; ní feas dom cár thriall súd ná an tseilg ar lúth cár ghluais
"Is cosmhail led ghnúis áluinn gur laoch tú atá ar cuaird 's is dearbh mar an gcéadna liom gur tú Fionn na n-arm gcruaidh"
"Liom-sa," ar Fionn na bhFiann, "an tsealg a ríoghan chailce na n-ór-chuach; Ní feas dom anois soir seach siar cár ghaibh an Fhiann ná an fiadh uaim"
"Cionnus do scarais leis an bhFéinn a Fhinn na n-éacht ba chruaidh
is iongnadh liom nach fuil id dháil drong nó táin ded shluagh"
"Do ghluaiseas féin is Dáire go lom seach cách i ndeoidh an fhiaidh; ní feas dúinn, a ríoghan, anois cár gabhadh linn, soir ná siar
"Triall-sa linn, a Ghlanluadh shéimh is gibé taobh 'na ngluaistear linn, béarfam tusa 'nár gcomhdháil is ní fhúigfeam go bráth do ghnaoi"
"Dá mbadh dhóigh liom-sa, a Fhinn na bhFiann ar an leirg ag triall go bhfuil an tsealg do thriallfainn 'nbhur ndáil gan cháirde 's do chomhairle, 'Fhinn ghrádhmhair, ghlacfainn " Níor chian dóibh ag labhairt go caoin an tan chualadar sídh-cheol suain dá sheinm go binn le n-a dtaobh do ghluais fothrom 'na ndéidh is fuaim
"An leat-sa an ceol, a inghean chaomh dá sheinm lem thaobh go foghar-bhinn
níorbh fhada liom bheith id dháil a ríoghan áigh, acht an Fhiann 'om dhíth"
"Ní fhuil ceol ar bith im dháil acht tusa is Dáire go fíor, ná neach eile fá an ngréin acht mar chíonn sibh féin mo ghnaoi " Do mhéaduigh an ceol is an fhuaim i dtollaibh a gcluas go géar; ba thuitim i dtrom-néallaibh dóibh ag feacadh 's ag feodh go faon
"A Fhinn mhic Cumhaill," ar an ríoghan "atáim-se 'om shnoidh-ghoid go léir"
"Is amhlaidh dom," ar Fionn na dtáinte "Ní maith atáim-se," ar Dáire féin " Níorbh fhada dhóibh amhlaidh sin gur thuiteadar uile chun láir; dochuaidh an triúr ba chaomh a Phádraig, i dtrom-néallaibh báis
Ar dteacht as na néallaibh dóibh i gcruth, i gcló, i ndath 's i snuadh dochonnarcadar le n-a dtaoibh dún breágh ríoghdha fá réim buadh
"An bhfeiceann tú an dún órdha úd a Fhinn mhic Cumhaill " ar Dáire séimh; "Do-chím go soiléir glan, a Dháire" "A Fhinn," ar an áighbhean, "chím-se féin " Dochonnarcadar timcheall ortha fairrge eochair-ghorm tonn-tréan; do ghluais ón ndún amach san tsnámh laoch corpánta is bean chaomh
"Is baoghal liom-sa, a Fhinn," ar Dáire "is a ríoghan bhláth-gheal, a Ghlanluadh, an dís san tsnámh ag triall orainn dúinn is doiligh 's nach réim buadh " Do ghreamuigh an laoch 's an bhean úd a Phádraig, go dlúth an triar, go rugadar iad 'na ndeoidh don dún órdha san tsnámh go dian
"Is fada mise, a Fhinn na meang ag leanmhain go teann id dháil; ós duit anois fám dhian-smacht ní dul duit amach go lá an bhráth"
"Cia tú féin, a ghaiscidhigh mhóir tá am iomcháin gan chóir go dearbh
Is náireach an gníomh do laoch gan imirt i méinn 's i gcló cheart
"Nach cuimhin leat, a Fhinn, an feall ar Mheargach na lann dorinnis tráth is ar a dhís de mhacaibh caomh' Tailc mac Tréin 's a raibh 'na dháil"
"Is cuimhin liom," ar Fionn áigh "gur thuiteadar le láimh na bhFiann; ní le ceilg ná fós meang acht le cruadh-lann is comh-ghliadh"
"Is le ceilg, a Fhinn na gcleas a tugadh libh cath Chnuic an Áir, i n-ar thuit le hiomad bhur meang Meargach na lann 's a raibh 'na dháil"
"Dob fhiadhain iad féin, a fhir mhóir dá mbeidís beo, gur neart lámh thug dóibh aithne ar an éag 's nach cealg ón bhFéinn ar Chnoc an Áir"
"Is ionann liom cealg nó meang is ionann liom teann nó neart lámh, íocfaidh tusa, 'Fhinn mhic Cumhaill a dtuitim súd ar Chnoc an Áir
"Is leor linn mar fhiadhain fhíor Áille an ghrinn do bheith mar tá; is iomdha cath is trom-shlógh anois fá bhrón 'na diaidh go tláth"
"Créad do ghaol-sa le hÁille an ghrinn a fhir mhóir líomhtha is garbh glór"
"Mise a dearbhráthair gan bhréag is mo chomh-ainm féin Draoidheantóir " Do ceangladh Fionn, Dáire, is Glanluadh i gcuibhreach chruaidh le Draoidheantóir; do chuir i gcarcair dhoimhin iad gan cheannas, gan rian, gan treoir
Dobhádar an triar go dubhach 's an Fhiann fá phúdhar i ndeoidh a ríogh, ar a lorg ar feadh na gcríoch uile ar lúth 's ar mire de ghnáth-shíor
Dobhí an triar ar feadh cúig lá agus cúig n-oidhche iomlán gan gó san gcarcair dhoimhin réamh-ráidhte úd gan biadh, 'fá phudhar, gan deoch gan cheol
"A Áille Shnuadh-gheal," ar Fionn áigh "ar Chnoc ar Áir is cuimhin leat go bhfuairis cuireadh fial na bhFiann gidh lom an triar so anois fád smacht"
"A Fhinn," do ráidh Áille, de ghlór thruaighe "ní gó go bhfuaireas cuireadh fial ód bhainchéile, Gráinne an ghrinn dul do chaitheamh bídh na bhFiann"
"Ní cuibhe dhuit-se, a ríoghan suairc fád smacht ó fuairis go docht sinn, ár gcur gan cháirde chun báis ná biadh gach tráth gan roinnt linn"
"Dob fhearr liom, a Fhinn, gan bhréag an Fhiann le chéile go mbeidís tláth san gcarcair i gcuibhreach chruaidh id dháil, is níor thruagh liom a gcás"
"Ó nochtais do rún, a bhean, dúinn gidh doiligh ár bpudhar 's ár gcruadh-chás agus sinn go dian fád smacht ár slán fád gheasa muna mbeadh amháin"
"Créad é amháin, a Fhinn na nduas leat dá luadh " ar Áille an ghrinn; "ní thiocfadh leat go lá an bhráth le cealgaibh gnáith na geasa chlaoidhe " D'fhiafruigh Áille de Ghlanluadh créad fáth ar ghluais le himtheacht Fhinn Is a bhainchéile chaoin aige féin "Dod shamhail ní séimh an gníomh " Do nocht Glanluadh gan bhréag a turas féin i dtaobh Fhinn go glic, nárbh fheasach í soir seach siar go bhfeacaidh riamh é roimhe sin
"Is cosamhail," ar Áille "má's fíor a Ghlanluadh, mar innsir scéal dúinn, nach cuibhe dhúinn tu bheith fá smacht san gcarcair i nglas gan chúis " Do nocht Áille an luadh go fíor 's a scéal i mbrígh do Dhraoidheantóir ar módh go dtáinig don charcair is Glanluadh ó n-a geasa gur fhóir
An tan fuair Glanluadh a réim ba dhoiligh léi i ngéibheann Fionn; d'fhág slán aige 's ag Dáire binn is ba dhoilbh a gnaoi 's a geal-ghnúis
An tan d'fhág Glanluadh an charcair fuair biadh le caitheamh ó Áille, do thuit sí go beacht i néallaibh is ba thruagh, a chléirigh, bean a cáile
Ar théarnódh dhi as na néallaibh thug an déigh-bhean di gan spás deoch as ballán geasa sídhe nó cleas-chorn dobhí 'na láimh
An tan d'ibh Glanluadh an deoch tháinig go grod 'na ghnáth-ghné, 'na réim is 'na cló-scéimh cheart acht Fionn i nglas ba dhoiligh léi
"Is dearbh gur aithnid id ghnaoi a Ghlanluadh, go fíor," ar Draoidheantóir, "nach ionmhain leat Fionn is Dáire i ngéibheann mar táid gan fóir"
"Ní gaol dom Fionn ná Dáire" ar Glanluadh, "ná táin na bhFiann, acht is truagh liom go fíor a samhail do bheith i gcarcair, gan deoch gan biadh"
"Má's ionmhain leat-sa, a Ghlanluadh biadh gach uair a thabhairt don dís dogheobhaidh é," ar Draoidheantóir "is beidh a ngeasa gan fóir i mbrígh"
"Ní iarraim a gcosnamh ar an éag ná ón gcarcair a réim do luadh, acht amháin go bhfaghaid an biadh a Áille fhial," do ráidh Glanluadh
"Ní chuirfead-sa Fionn ná Dáire go grod chun báis," ar Draoidheantóir, "d'fhéachain an bhfaghainn an Fhiann go léir go cruaidh i ngéibheann mar aon leo
"Atá an Fhiann uile gan bhréag ar lúth go léir ar lorg Fhinn; 's is dearbh liom-sa féin go beacht go bhfaghad fé ghéar-smacht a líon " Do ghoir Áille ar Ghlanluadh ag gabháil cuarda an dúin óir, 's ní raibh seod ann dá áille nár theasbáin tráth don ríoghain óig
"A Áille," ar Glanluadh caoin "atá an dís san gcarcair féig d'easbaidh na bhfleadh ba ghnáth leo do chaitheamh gach ló i gcath 's i ngléidh " Rug Áille agus Glanluadh biadh fá luas do láthair Fhinn gus an gcarcair 'na raibh féin is Dáire mar aon leis gan bhrígh
An tan chonnairc Fionn is Dáire an dís bhan áluinn úd ag teacht do shileadar frasa deor go dian ag caoineadh na bhFiann do bheith tar lear
Do bheannuigh Glanluadh d'Fhionn do ghoil go dubhach ar amharc a ghnaoi; níor labhair Áille aon fhocal níor thruagh léi i ndochar mo rí
Do caitheadh le Fionn is le Dáire annsin, a Phádraig, deoch is biadh; do ghluais an dís bhan ar lúth is d'fhágadar dubhach Fionn na bhFiann
d'fhiafruigh díobh Draoidheantóir cá rabhadar ar cuaird, an dís; do nochtadar do gur i bhfochair Fhinn is Dáire an ghrinn le biadh
d'fhiafruigh Draoidheantóir díobh cionnus dob fhear grinn Dáire; do nochtadar do gan gó go raibh greannmhar i gceol 's i gcáile
"Badh mhian liom," ar Draoidheantóir "go gcluinfinn a cheol má tá binn"
"Atá go dearbh," ar Glanluadh "ní bréag a luadh, agus fós caoin " Do thriall Draoidheantóir don charcair is le Dáire do labhair go borb teann "Dochuala mé is ní fios an fíor go seinnir go binn is le greann"
"Dá mbeidís an Fhiann im dháil badh ghreann leo de ghnáth mo cheol; creidim nach ionmhain leat-sa mo cheol go dearbh ná mo ghlór"
"Seinn dúinn anois do cheol binn go bhfeasam an fíor an cháil úd; má's searbh ní greann liom é" a Phádraig, is é adubhairt
"Nílim-se i bhfonn chun ceoil a Dhraoidheantóir," ar Dáire binn, "Táim féig fíor-lag neamh-shuairc ód gheasaibh a rug buadh mo ghrinn"
"Tógfad-sa buadh mo gheasa ód dháil go seinntear leat tráth do cheol; má tá binn i bhfoghar 's i bhfuaim ní fhágfad i nguais fear do chló"
"Ní thiocfadh liom seinm go binn ar fheicsint Fhinn i nglasaibh daor; is doilighe liom é féin 's an Fhiann ba fhleadhach fial ná mé féin"
"Tógfad-sa buadh na ngeas d'Fhionn is seinn dúinn, a Dháire an ghrinn; má's binn liom fuaim do mhéar béarfad saor tú ón gcarcair linn " Do chuir Draoidheantóir i neambrígh geasa Fhinn is Dháire shuairc; thug dóibh biadh is deoch is do sheinn Dáire gan locht binn-fhuaim
Do thaithnigh go mór le Draoidheantóir mar seinneadh an ceol le Dáire; do ghairm don charcair Glanluadh ag éisteacht leis an bhfuaim, is Áille
Do thaithnigh leo uile an ceol do sheinn Dáire dhóibh go binn; ba ghreann ádhbhal le Glanluadh nach feacaidh i ngruaim mar bhí
"Badh lúthgháir liom," ar Draoidheantóir "Fionn go fóill fám smacht ó tá, gibé áird den domhan 'na bhfuilid a shlóighte uile do bheith 'na dháil " Gach críoch, gach áird, gach iath gach tuath dár thriall don Fhéinn ar lorg Fhinn agus Dháire ar an leirg seo thángadar taobh le taobh
Dobhí Dáire ag seinm go binn fán am n-ar theacht don Fhéinn úd fá lom-lúth agus mire i bhfogas do bhinneas an tsídh-dhúin
An tan dochualaidh an Fhiann an ceol dian ag Dáire, ní fada do héisteadh leo gur tógadh leo uall-ghártha
An tan dochualaidh Draoidheantóir garbh-ghlór sin na Féinne, do chuir a gheasa i mbuadh-bhrígh i ndáil na díse le chéile
Do balbhadh an ceol le Dáire 's an Fhiann ag gárthaigh go lom; ní fada go gcualamair fothrom is fuaim in' fhochair, is gáir tonn
Ní raibh neach de shluaightibh Fhinn nár thuit gan scíth i néallaibh báis an tan cuireadh le Draoidheantóir a gheasa, mo bhrón
'na ndáil
Tháinig Draoidheantóir is Áille amach san tsnámh go dlúth; níor fhágadar neach den Fhéinn nach rugadar le chéile don dún
Adubhairt Draoidheantóir go borb an tan fuair gan chosnamh an Fhiann, "Ó's daoibh anois fám dhian-smacht cuirfead go beacht sibh ó rian " Níor fhág fear ar bith díobh gan ceangal fá chuibhreach chruaidh; do chuir i gcarcair iad gan cháirde i bhfochair Dháire is Fhinn i nguais
An tan chonnairc Fionn is Dáire an Fhiann ag teacht láithreach don charcair, do shileadar go dian frasa déar 's an Fhiann le chéile do fhreagair
d'fhág Draoidheantóir sinn uile fá gheasaibh gan duine 'nár ndlúth-dháil san gcarcair dhaingin dhoimhin úd mar a rabhamair go dubhach fá chás
"A Dhraoidheantóir," ar Glanluadh "ó's don Fhéinn i nguais fád smacht, má thaithnigh leat ceol Dháire a sheinm dúinn, tráth, badh mhaith"
"Má's mian leat-sa, a Ghlanluadh ceol binn suairc," ar Draoidheantóir, caithfidh Dáire a sheinm dúinn is fós d'Fhionn is dá shlógh " Tháinig Draoidheantóir don charcair Áille chneasta is Glanluadh; sinn-ne fá gheasaibh is fá chuibhreach is doiligh linn bheith dá luadh
"Seinn dúinn go binn," ar Draoidheantóir "a Dháire, do cheol suairc Fiann; is ionmhain le Glanluadh chaoin is le hÁille an ghrinn do sheinm ghliadh"
"Is neamh-shuairc atáim-se," ar Dáire "chun seinm an tráth so le greann agus Fionn 's a shlóighte go duairc fá gheasaibh is cruadh-smacht teann"
"Cuirfead mo gheasa ar neambrígh ód dháil-se arís," ar Draoidheantóir, "nó go seinntear leat go binn dúinn do cheol cumadh is do chaismirt gleodh"
"Níor sheinneas riamh ceol binn" ar Dáire grinn le Draoidheantóir; "An tan is doiligh don Fhéinn is gnáth liom féin bheith doiligh leo"
"Cuirfead-sa i neambrígh geasa Fhinn go seinnir go binn dúinn ceol; fúigfead catha na bhFiann ins na geasaibh go dian fá dhobrón"
"Ní fhéadfainn-se," do ráidh Dáire "seinm go bráth téid-bhinn suairc, a Dhraoidheantóir, tuig go soiléir dá mbeadh fear den Fhéinn go duairc " Do chuir Draoidheantóir i neambrígh na geasa ó dháil Fhinn 's a shluaigh nó gur seinneadh le Dáire dhóibh go téid-bhinn ceol is gáir-fhuaim
Do thaithnigh le Draoidheantóir foghar binn an cheoil sin Dháire; do sheinn annsin a chumha féin is cumha na Féinne do láthair
Adubhairt annsin Draoidheantóir nárbh fhada dhóibh, don Fhéinn, go bhfaghaidís uile le chéile aithne gan bhréag ar an éag
Do thógamair-ne uile an Fhiann uall-gháir dian caoi agus déar an tan adubhairt Draoidheantóir nárbh fhada dhóibh gan aithne ar an éag
Do dúnadh annsin le Draoidheantóir le geasaibh na dóirse go tapaidh; d'fhúig san gcarcair an Fhiann agus Fionn go dian i nglasaibh
"Ní rabhamair fós," ar Fionn "i ngéibhinn dlúth le chéile, an Fhiann; is dearbh dúinn anois go fíor nach fagham choidhche cead ár riain " Dobhí Draoidheantóir is Áille lán de gháirdeas trésan bhFéinn do bheith aca san gcarcair is Glanluadh fá dheacair i bpéin
Thug Draoidheantóir fá deara go raibh Glanluadh go dearbh dubhach doilbh dobrónach 'na gnúis-ghnaoi ag sileadh do shíor go foghar-chiúin
"Is dearbh liom," ar Draoidheantóir "a Ghlanluadh, gurab brón leat féin do réir mar amharcaim do ghnúis an Fhiann is Fionn do bheith fám réir"
"Ní doiligh liom," ar Glanluadh "Fionn 's a shluagh bheith fád réir, acht is doiligh liom 's is crádh mo chéile Labharán do bheith i bpéin"
"Ná glac dobrón ar bith a ríoghan ghil," ar Draoidheantóir; "do-bhéar-sa a chead 's a rian dod chéile óm dhian-smacht gan gó " Do ghluais annsin Draoidheantóir don charcair 'nar dhóibh, don Fhéinn, do bhain a gheasa gan spás de Labharán ba chráidhte i bpéin
Tháinig Labharán mar aon le Draoidheantóir i réim buaidhe; do thuit sé i dtrom-néallaibh nuair chonnairc mí-scéimh Ghlanluaidhe
Do thuit Glanluadh mar an gcéadna i bhfochair a céile i néallaibh báis; do shíl Draoidheantóir is Áille nárbh éirghe dhóibh go lá an bhráth
An tan dob éirghe don dís úd ar bhfagháil a lúith ó na néallaibh, do thuit trí deora fola anuas le dearg-ghruadhaibh Áille i n-éinfheacht
An tan dochonnairc Labharán súd na deora i ngnúis na rí-mhná, do thaithnigh leis is dubhairt leis féin gur chomhartha don Fhéinn teacht slán
Fán am san do seinneadh le Dáire ceol uall-ghártha agus trom-chaoi; níorbh fhada go dtáinig san doras Draoidheantóir go borb amh-chaoin
Do hoscladh leis an doras úd is dob aithreach liom a theacht isteach; d'fhéach an Fhiann air go truaighe is níor dhainid leis gruaim na bhfear
Dochonnairc Fionn ar sileadh síos le n-a ghruadh ba ghnaoi lán-dolaidh
is thaithnigh leis an t-amharc d'fhagháil - trí braoin 'na tháin-rith dearg-fhola
Dochonnairc an Fhiann uile iad ag rith go dian le hais a ghruaidhe acht amháin an drong do cailleadh de bhrígh na ngeasa san gcarcair chruaidh
Níor seinneadh ní ba mhó le Dáire an tan tháinig Draoidheantóir go ndubhairt Fionn leis arís seinm go binn gan cead dóibh
Do sheinn Dáire, ar chomhairle Fhinn an ceol go téid-bhinn don Fhéinn; do ghaibh fearg Draoidheantóir "Is gairid gur brón daoibh," ar sé
Do dúnadh leis an charcair go lom daingean ar an bhFéinn Is tháinig tar ais ar cuaird mar a raibh Glanluadh is Áille shéimh
Ní raibh Labharán 'na gcomhdháil d'fhiafruigh go hárd cár ghaibh sé; d'innis Glanluadh is Áille dó nárbh fheas dóibh cár ghaibh an laoch
Do scairt go borb ós árd ar Labharán i gclos don Fhéinn; do fhreagair sé i gclúid den dún do ghluais ar lúth go ráinig é
"Cá rabhais, a Labharáin, ar cuaird " ar Draoidheantóir go gruamdha teann; "Is dearbh liom ód thriall fá leith gur mian leat mé bheith go fann " Thug leis Labharán gan spás mar a raibh cách i nglasaibh cruaidh; do chuir é fá bhrígh a gheasa is d'fhúig san gcarcair é fá ghruaim
Dobhí roimhe i mbruinnibh báis triar is céad sár-fhear den Fhéinn; do baineadh le Draoidheantóir díobh go tapaidh na cinn gan bhréag
Dobhí ag teacht chun Conáin Mhaoil 's a lann líomhtha 'na dhóid go teann; "Cá bhfuil do thriall, a Dhraoidheantóir
fan go fóill, ná déin orm feall " Dobhí Draoidheantóir fá gharbh-throst 's a lann gan chosc ós cionn Chonáin; d'éirigh an fear maol de phreab is iall níor fhan ar a shuidheachán
"Coisc do lámh," ar Conán go truaighe "is leor mo dhuabhais mar táim; ní fhuil dul agam ón éag ná cuir truaighmhéil chun báis " Do thriall Draoidheantóir uainn san gcarcair fá ghruaim d'fhúig sinn, doiligh dobrónach lán-dubhach gan léim gan lúth, ar easbaidh grinn
Do labhair Labharán le Fionn is dubhairt go ciúin gan fhios do chách "Atá san dún leigheas ár ngeas dá dtigeadh linn teacht ar a fhagháil"
"Créad é sin " ar Fionn na bhFiann "dobhéarfadh rian ó n-ár ngeasaibh dúinn
is truagh gan é anois ar fagháil a Labharáin, má tá san dún"
"Atá ballán, a Fhinn, san dún dobhéarfadh dúinn lúth is rian; dá mbeadh sé againn anois níorbh fhada an goimh 'nár bpian"
"An bhfeacaidh tú féin," ar Fionn "an ballán úd, a Labharáin chaoimh, d'fhóirfeadh sinn anois ó ghuais nó an gcualaidh tú dá luadh a bhrígh"
"Dochualaidh mé ag Glanluadh gur fhóir í féin ar ghuais an bháis; is d'innis dom fós tré rún go leighisfeadh gach pudhar dá bhfuil 'nár ndáil " Níorbh fhada dhúinn mar sin Draoidheantóir go dtig don charcair, a lann 'na dhóid go líomhtha dian chun an Fhiann uile do dhícheannadh
"A fhir mhaoil," do ráidh Draoidheantóir "gléas do mhór-cheann is gaibh mo bhéim; ní fhúigfead neach óg ná ársaidh nach cuirfead chun báis den Fhéinn"
"Atáim-se im thruagh-lobhar bhocht" ar Conán go doiligh lán-dubhach; "ná cuir choidhche mé chun báis go leighistear leat mo chneádha ar dtús " Do ghoir Draoidheantóir ar Áille is tháinig sí láithreach chugainn; d'fhéach sí go gruamdha géar ar shluagh na Féinne is ar Fhionn
"Tabhair dom," ar Draoidheantóir "ballán órdha na ngeas gcruaidh nó go leighisead goin tóna an fhir mhaoil mhóir seo fá ghruaim"
"Ná leighis an fear maol úd" ar Áille, "ní pudhar linn a chás; ná tabhair do cáirde ar bith ná don Fhéinn acht a gcur chun báis"
"Ní iarraim air mé chur ón mbás a Áille," do ráidh Conán Maol "acht amháin nach beinn im lobhar ar dteacht do thonn anois ón éag " d'imthigh Áille de gharbh-throst is d'fhéach go docht 'na diaidh ar Fhionn; níorbh fhada go dtáinig arís is croiceann dobhí aici lán de chlúmh
"Ceangail é seo, a Dhraoidheantóir" ar sí, "ar thóin an fhir mhaoil úd; leighisfidh gan spás goin a chréacht is tabhair an t-éag dóibh is d'Fhionn " Do ghlac Draoidheantóir go prap an croiceann 's do cheap do thóin Chonáin; do lean de ón lá san gur thriall is ní raibh riamh gan for-ainm 'na dháil
"Ná cuir-se mise chun báis" ar Conán go tláth, "a Dhraoidheantóir, fanfad id dháil ó so suas mo dhícheannadh badh thruagh gan chóir"
"A Dhraoidheantóir," ar Labharán "má's mian leat ár mbás go léir is leor duit sin, mo scéal truaighe
is an fear maol duairc do shaoradh ón éag"
"Ní dhearnas cealg ná meang gaisce ná teann ní raibh im dháil, dá bhrígh sin, a Dhraoidheantóir ní cuibhe dhuit leo anois mo bhás"
"Ní chuirfead-sa chun báis tú a Chonáin dhubhach," ar Draoidheantóir, "is beidh tú im chomhdháil féin ar feadh do ré gan cead dóibh " Do ghluais Conán le Draoidheantóir as an gcarcair ar seol lom-lúith; níor stadadh leo go trost-gharbh go rángadar cor gheasa an dúin
Do ghoir Draoidheantóir ós árd ar Ghlanluadh 's ar Áille an ghrinn; tháinig Glanluadh fá lom-lúth is Áille don chor 'na raibh an dís
D'innis Draoidheantóir do na mnáibh go dtug Conán ó shluagh na bhFiann, go dtógfadh brígh a gheasa ó n-a dháil is go mbeadh 'na chomhdháil 's 'na rian
"Is eagal liom, a Dhraoidheantóir" ar Áille, "gurab brón agus guais duit-se agus domh-sa go lá an bhráth Conán id dháil do bheith buan"
"Créad is eagal dúinn, a Áille," ar sé "ón bhfear maol do bheith 'nár ndáil"
"Ar eagla na meang," ar sise "do bheith buan 'na ghoile mar chách"
"Ní thiubhrad-sa cáirde ar bith don Fhéinn gan aithne ar an éag do thabhairt dóibh," ar Draoidheantóir le hÁille "is ní féidir le Conán a bhfóir " Níor labhair Conán focal leo go dtug Draoidheantóir 'na dheasláimh an ballán úd na ngeas a chlaoidhe gur thóg a mbrígh go prap as a dháil
Fán am sin dochualadar go binn ceol cumhadh do sheinn dóibh Dáire; do ghluais Draoidheantóir chugainn don charcair fá lúth go dtáinig
Ní raibh laoch de chathaibh Fhinn nach raibh lom críon i gcruth-ghné gan lúth, gan tapa, gan treoir ó gheasaibh 'na gcló go tréith
Do dhearmhad Draoidheantóir an ballán órdha ag Conán; do thriall féin agus Glanluadh don charcair go luath i gcomhdháil
"Créad do thoisc, a fhir mhaoil fár leanais sinn " ar Glanluadh
"Go bhfaghainn amharc ar an bhFéinn le linn a n-éag 's a dtriall uainn"
"Cá bhfuil an ballán," ar Draoidheantóir "thugas duit d'fhóir do gheasa cruadha"
"d'fhágas é," ar Conán lán-mhaol "mar a bhfuaireas é, slán fá bhuadh " Do ghluais Draoidheantóir go luath de gharbh-throst uainn fá lán-lúth; níor stadadh leis go ráinig sé an cor 'na raibh gréithre an dúin
d'fhóir Conán Oscar is Fionn ó na geasaibh dlúth dobhí 'na ndáil sul a dtáinig Draoidheantóir tar ais fá sheol gan fios an bhalláin
Do ghaibh Oscar an ballán de láimh 's a lann líomhtha go dána 'na dhóid; níor fhulaing sé a theacht don charcair an Fhiann ó na geasaibh gur fhóir
Do sheinn Fionn an Dórd go binn is Dáire le n-a thaoibh fá ghreann; do gháir an Fhiann uile ós árd de bhorb-ghuth ba ráidhte teann
Do ghluais Áille is Glanluadh de gharbh-throst chruaidh don charcair; "Tá réim ag an bhFéinn go fíor a Áille," ar Draoidheantóir, "is dearbh " Do bhuail Áille na basa go lom is do labhair i bhfoghar nár chaoin; adubhairt Conán léi ós árd "Cúis cruadh-cháis chughaibh agus caoi"
"A Dhraoidheantóir," do ráidh Oscar "níl do chomas feasta ar an bhFéinn, díolfaidh tú go cruaidh ar a shon sinn a bheith san gcarcair i bpéin " Do ghaibh eagla is uamhan Áille gur thuit ar lár lag tréith; tar éis ar imir sí de chrádh is do thuit gan spás leis an éag
"Tá cumas na Féinne gan gó" ar Draoidheantóir, "orm is fíor, i n-éiric mo gheas is a mbuadh a chur ón bhfear nduairc i neambrígh"
"Níl dul agat ón éag anois a dhraoi ghlic," ar Oscar áigh; "dogheobhair comhrac aon láimhe gan cheilg id dháil ó shluaightibh Fhinn " Níor labhair sé le hOscar tréan do ghlac a lann ghéar 'na dheasdóid, gur fhiafruigh Oscar den dara feacht "An amhail is maith leat, a Dhraoidheantóir"
"Is amhail go dearbh," ar an draoi "do-bhéar-sa cruadh-ghníomh glac-lámh do gach aon fhear den Fhéinn gur tuitim dom féin nó dóibh 'na dtáin " Do ghluais an Fhiann amach as an gcarcair 'na raibh seal dubhach; dobhí Áille gan anam san tslighe is Glanluadh ag caoi fá phúdhar
"Créad so thárlaidh d'Áille an ghrinn " ar Oscar de ghlór chaoin lán-bhuaidhe
"Fuair sí aithne ar an éag" ar Conán, "is ní scéal truaighe " Dobhí a lann líomhtha 'na dhóid ag Draoidheantóir ar an doras ag feitheamh le Conán ameasc cách chun a chur chun báis gan fhios
Dochonnairc Oscar Draoidheantóir 's a lann 'na dhóid i samhail catha; adubhairt leis - "Ná bí dá luadh go roicheam cuaird na faithche " Níor labhair leis an Draoidheantóir is níor fhág an fód 'na raibh 'na sheasamh go bhfuair amharc ar Chonán Maol go dtug amus-bhéim ar a dhícheannadh
Ní ráinig an lann an fear maol do scairt go tréan ar Oscar áigh; d'ionnsuigh Oscar Draoidheantóir is thug gan gó dho aithne an bháis
Do chaitheamair uile an Fhiann deoch is biadh san dún go subhach; arn-a bhárach tar éis ár suain ní raibh againn tuarasgabháil an dúin
Dobhí cuid de bhrígh na ngeas úd a Phádraig, dar liom i ndáil na bhFiann ón lá úd go lá a mbáis is leis thuiteadar tráth is ní le Dia
Nach abair tú go rabhadar beo tar éis leon na ngeas úd; dá bhrígh sin is cneasta an fhiadhain gur thuiteadar le Dia na ndúl
Is é deirim leat, a Phádraig nach rabhadar ón dtráth úd tréan i gcath ná i ngníomh na lann 's é chlaoidh a dteann 's ní Mac Dé
LAOIDH LOCHA DEIRG nó Seilg na Féinne ós cionn Locha Deirg
An gcualaidh tú Fianna Finn a Phádraig† mhóir, a †mhic Calpruinn, ag éirghe ós cionn Locha Deirg mar aon is cách i gcómhsheilg
Piast dobhí ar loch an tsléibhe lér cuireadh ár na Féinne; fiche céad nó níis mó dá dtug bás i n-aon ló
Óglách maith dobhí ag Fionn innsim duit, a Thailginn, Ablach an Óir, mac Ríogh Gréag do thuigeadh glór ó gach péist
"An dtuige an ní adeir an phéist " do ráidh Ablach leis an bhFéinn, "caogad each nó caogad bó do chur chuice gach aon ló"
"Innis di go bhfaghaidh sí sin a Ablaigh an chrotha ghil; is fearr sin ná aon laoch lonn do thuitim léi i gcomhlonn " An phiast an oidhche sin gan biadh codla níor thionnscain an Fhiann; ar theacht na maidne go moch do chuir anfadh ar an loch
Ar theacht don phéist ar an dtráigh do léigeadar an Fhiann gáir, dob iomdha fear ag briseadh a chrainn is iomad laoch 'na timcheall
Sul a dtáinig meádhon don ló ba lia ár mairbh ná ár mbeo; ba samhail le sluagh cille uireasbhaidh ár laochraidhe
Do sloigeadh léi mac Ríogh Gréag agus Oisín gidh mór an béad; do sloigeadh léi go beacht fear agus céad i n-éinfheacht
Níor sloigeadh mac Cumhaill léi ná an mhéid bhí amuich dá Fhéinn, is ní raibh díobh gan dul thart acht beagán le hucht imtheacht
Do sloigeadh Daolgus agus Goll is Fionn mac Rosa na gcomhlonn, is Conán Maol, scéal nár mhaith is Diarmaid déid-gheal tréanmhar
Thug Fionn an sídhe prap gabhas an phiast ar alt, is thug cor go dian di gur chuir a cliabh anáirde
Mar chonnairc Dáire mac Finn an rí-fhéinnidhe cionn a gcinn, thug léim i mbéal na péiste dob é sin an sidhe aidhbhéile
Ar dhul do Dháire 'na cliabh is ann do chuimhnigh ar a sciain; dorinn slighe do féin amach b'é sin an coscar iongantach
Dá chéad beo aiste den Fhéinn Oisín agus mac Ríogh Gréag; gníomh ba bheodha ná sin annamh duine dochualaidh
An dá chéad tháinig amach dobhádar gan folt, gan éadach; maith do cheannuigh Fianna Fhinn a bhfuair siad riamh i nÉirinn
Turas Chonáin mar nár chóir i mbroinn an bheithidhigh ró-mhóir, mar nach raibh gruaig ar a cheann níor fhan leadhb ar a chloigeann
Fionnloch Deirg fa hainm don loch ar dtús, a chorr-chléirigh; d'fhan Loch Dearg air le beo ó ár na Féinne i n-aon ló
Trí lá is mí is bliadhain dobhí Loch Dearg fá dhiamhair, ó ló marbhtha Féinne Fhinn adeirim leat, a Thailginn
Is mé Caoilte i ndiaidh na bhFiann a Phádraig dhealbhas gach grian; an scéal sin innsim daoibh annamh duine dochualaidh
SEILG SLÉIBHE gCROT nó Seilg Muca Draoidheachta Aongais an Bhrogha
Éistidh, a uaisle bhfear bhFáil an chúis dá dtárlaidh iomarbháidh, go sloinnead daoibh gan gheis tachar Fhinn agus Aongais
Fleadh do comóradh gan cheilg le mac an Daghdha dreach-dheirg; beirtear sinn-ne dá hól soir go bruidhin mhór-ghloin na Bóinne
Is é líon dochuamair ann d'Fhiannaibh arm-ghlana Éireann, i n-éagmais Chonáin is Ghuill deich gcéad taoiseach Féinne
Bruit uaine fán bhFéinn go rath bruit chaomh-chorcra dá gcumhdach, sróll dearg fán gceithrinn amhas ag teaghlach aobhdha Aongais
Suidheas Fionn san mbruidhin mbrais taobh le taobh Aongais, suail go bhfeaca súil mar sin dís chomh maith ar talmhain
Mar do suidheadh leo san teach dob iongnadh le coimhightheach iomad a gcorn i ngach glaic a gcuach agus a gcupard
Mar do suidheadh an teach arís do badh iongnadh mar dobhídís cuirn óir ó láimh go láimh ar luadhaill 'na n-aonarán
Do ráidh Aongas de ghuth mhór istigh do chuir sin tocht ar na fir, "Fearr an bheatha so ná seilg" ar mac an Daghdha dreach-dheirg
"Measa an bheatha so ná seilg" do ráidh mac Cumhaill lán d'fheirg "gan coin ann, gan eich áille gan catha, gan comh-gháire"
"Na coin sin adeirir, a Fhinn do bheith agat féin go grinn, créad fá n-abair tú an ghuth is nach muirfidís aon mhuc"
"Níl agat-sa féin," ar Fionn "ná ag sluagh Thuath Dé Danann, muc dár imthigh ar talmhain truim nach muirfeadh Bran is Sceoluinn
"Cuirfead chugaibh-se muc mhór mharbhóchas bhur gcoin i gcéadóir, rachas uait féin ar an maigh ón bhFéinn is ó n-a gconaibh " Adubhairt de ghuth mhór istigh reachtaire an bhrogha bhuadhaigh "Sul bheidh sibh ar meisce mhir trialladh gach neach dá iomdhaidh " Adubhairt Fionn le na Fiannaibh "Gabhaidh umaibh agus triallaidh; nílim acht im uathaidh ann idir Thuatha Dé Danann " Gluaisimíd as sin seacha siar gus an mball a raibh an Fhiann; ann dobhí an Fhiann 's a gcoin ar Shliabh Fuaid an oidhche soin
Dobhámair bliadhain ceann i gceann agus Tuatha Dé Danann nó go ndearnamair an tseilg dárbh iomdha fuil ar finnleirg
Is í seilg dorinneadh linn le mac Cumhaill go nglór ngrinn: Sliabh gCua, Sliabh gCrot, Sliabh gCuilinn go hInbhear Críche i nUltaibh
Suidhtear linn an tseilg mhór le mac Cumhaill is le n-a shlógh ó Mhaigh Cobha go Cruachain Chais go Fionnabhraigh is go Fionnais
An tseilg dorinneadh annsain le mac Cumhaill a hAlmhain do ba dítheach Aongas di is dob easbadhach sinn-ne
Cuireas Aongas teachta 'nár gcionn go hárd-fhlaith na bhFiann bhfolt-fhionn, mac Cumhaill gidh gur mhór modh ag iarraidh a bhréithre do chomholl
Suidheas Fionn, flaith na Féinne ar an gcnoc ós cionn an tsléibhe; suidheas an Fhiann agus a gcoin ar an sliabh an lá soin
Suidhim-se féin ar an sliabh mar a raibh Fionn flaith na bhFiann, go nach beadh ar shliabh aonair flaith na bhFiann i ró-bhaoghal
Anmanna con na Féinne sloinnfead daoibh gan claoin chéille, ró bheag dá gconaibh dar liom gidh aidhbhseach libh a n-áiriomh
Adhnuaill im láimh-se féin Bran i láimh an fhir go scéimh, agus Sceolann san láimh oile ag mac Cumhaill Almhoine
Ablach ag Oisín mac Fhinn Lonn i láimh Bhrain Bhig go ngrinn, Scal, Caoile agus Luas gan athmhaoin ar chruas i láimh Fhirdomhaoin
Airchis teann i láimh mhic Smóil an Chordhubh ag ua Conbhróin, Meadhair is Mearann is Maoin i láimh Gharraidh ó Fhormaoil
Dordán duthach dob iongnadh i láimh Bheinne na mbíodhbha, Mac an Smóil is Dothla teann i láimh Dhuthaigh dhath-áluinn
Éachtach ag Diarmaid Donn Mac an Truim ag Oscar oll, Rith Fada ag Conán go gcáil agus an Garradh ag Faolán
Gairid dúinn-ne ann mar sin ag cur géill as ár gconaibh go bhfeacamair san maigh anoir tréad mór-uathmhar de mhucaibh
Dob iongnadh le Fionn na bhFiann gach muc i n-aoirde fiadh; aon mhuc rompa, garbh a líth fa duibhe í ná gual gabhann
Fa haoirde ná seol-chrann suas fionnadh a leacan 's a cluas; fa samhail le muine a dath fionnadh a súl 's a sean-mhala
Léigim-se i dtaobh na leirge Adhnuaill i dtús na seilge; do mhairbh an chéad mhuc gan chleith gér líonmhar coin na Féinne
Adhnuaill do mhairbh an mhuc mhór de thréad Aongais i gcéadóir, ó shin is tuigthe dhuit i leith atá Gleann na Céad Mhuice
Briseas Bran a hiall go fíor siubhlas sí as láimh an ríogh, na muca fa mór meire do ghabhsad dá comh-ghleiceadh
"Truagh sin, a Bhrain bhuadhaigh bhinn a mhic Fhearghusa fholt-fhinn, duit-se nocha gníomh feardha mo mhac-sa do lán-mharbhadh " Mar dochualaidh Bran an ghuth do chlaochluigh a ciall 's a cruth, gabhas sí ar bhrághaid an mhuc agus tógbhas an chruadh-chuid
Gabhas sí an mhuc ar bhrághaid an greim sin ba ghreim námhad, níor leig an mhuc a gabháil is do chongaibh a gearr-anáil
Muna ndearnaidh Bran go bráth de ghníomh nó ghaisce 'na dheáidh
acht an mhuc sin ar an maigh do dhiongbháil do na Fiannaibh Gér mhór ag Aongas a thréad i n-a raibh muc agus céad, ní raibh aon mhuc díobh gan oil um thráthnóna 'na beathoidh
Áirmhid annsin an Fhiann tháinig anoir agus aniar, i n-éagmais giolla agus con bhí deich gcéad fear ar n-easbaidh
Do ráidh Oscar de ghuth mhór le mac Cumhaill is le n-a shlógh "Déanaidh eolas ar an mbruidhin is díoghlam ár ár muintire"
"Badh chomhairle fir gan chéill" do ráidh Oisín le Fionn féin, "dá bhfágadh na muca mar sin dothiocfadh arís 'na mbeathaidh
"Déanaidh na muca do loscadh is badh móide bhur gcoscar, agus loiscidh na muca dhe is cuiridh a luaith le fairrge " Seacht gcatha dobhámair ann d'Fhiannaibh amhra na hÉireann
thall le himeall an locha seacht dteinte gach aon chatha
Seacht dteinte gach catha dhíobh mar d'órduigh dúinn an rí, dá n-áirmhinn iad uile dhuit nochar loisceamair aon mhuc
Imthigheas Bran uainn amach go hathlamh is go heolach, dobheir trí crainn léi 'na crobh ní feas cá coill ó dtugadh
Do cuireadh na crainn fán teine is do ghabhsat mar an gcoinnill, do loisceadh na muca de 's do cuireadh a luaith le fairrge
Do ráidh Oisín de ghuth mhór le mac Cumhaill is le n-a shlógh "Déanaidh eolas ar an mbruidhin is díoghlam ár ár muintire " Gach foigse dá ndeachaimís dáibh dá bhfearaibh móra is dá mnáibh, docloistí iad go cinnte i bhfraighthibh na fiormaiminte
Gáir con is ban is daoine is macaomh ag éagcaoine, ní chuala ba thuaidh ná theas aon lá ba sháimhe m'éisteacht
Cuireas Aongas teachta 'nár gcionn mar a raibh an flaith féinne Fionn; do ghabháil einigh ar fhlaith Fáil nach millfeadh a mhuintir i gcéad-áir
"Nocha naiscim eineach ort a Aongais is caoimhe corp, feadh bhias aon tigh thiar ná thoir id bhrugh mhór gan díoscur"
"Gidh holc leat do mhuintir mhín a Fhinn, a athair Oisín, congbhuigh do chumha is do smacht doilghe dhomh-sa mo dheagh-mhac
"An mhuc mhór dobhí san maigh romhat-sa is red chonaibh, do-bheirim mo bhriathar anois gurab é deagh-mhac Aongais
"Do-bheirim briathar oile a mhic Chumhaill Almhoine
nach beo anocht dem chine neach dárab tú árd-rí
"Do thuit mac ríogh Mara Seang is mac ríogh Mara Saoileann leat, is mac ríogh Aongais áin is mac Ilbhric mhic Mhanannáin
"Seacht bhfichid mac fá ghnaoi dorinn mac ríogh le rí-mhnaoi do thuit leat is led Fhéinn chalma ar an sliabh go hallmhardha
"Muintir ghlan mo bhrogha bhinn bhí roimh do chonaibh fán nglinn, 'sé do mhill mo bhrígh 's mo mhodh i gcéin dóibh féin dá loscadh
"Seacht mbliadhna, a Bhrain bhinn tú im thigh-se dod altruim; is níor shíleas fós go beacht go muirbhfeá-sa mo dheagh-mhac
"Truagh dhuit, a Bhrain bhuadhaigh bhinn a mhic Fheargusa fholt-fhinn, ní dhearnais gníomh molta mar do mharbhais do chomhdhalta
"Triocha céad dúithche ag t'athair idir choill agus achaidh, badh chuibhe led ré dhuit ná bheith id cheann ar chonairt
"Mallócham thusa, a Bhrain seach gach coin ar talmhain go nach faicidh do shúil de aon fhiadh mhuirbhfeas tú choidhche"
"Dá malluighidh-se féin Bran mo choileán-sa gasta glan, ní bheidh thiar ná thoir aon teach id bhruidhin mhóir gan loscadh"
"Cuirfead crainn agus clocha id aghaidh i dtús gach catha is muirbhfidh mé t'Fhiann uile ó mhac ríogh go ró-dhuine"
"Féachfad oraibh trím fháinne" ar mac Cumhaill go n-áille, "is beidh a fhios agam, a fhir cá líonmhar do bhur gcathaibh"
"Córa dhaoibh maitheamh eadraibh féin" do ráidh Oisín, fear go céill, "déanaidh altrom gach fir ann is íocaidh ár n-eineachlann " Roighne geal an ghutha ghrinn dob é sin deagh-mhac Fhinn, dob é tús a síthe ann a thabhairt d'Aongas ar altrom
Deagh-mhac Aongais go mbrígh tugadh sin ar láimh an ríogh; ó shin i leith dhóibh i bhfus atá an t-altrom faltanuis
Truagh liom Eochaidh na haoibhe do thuitim i dtigh Fhormaoile, go nach beadh aca cabhair Eochadha ag sluagh ághmhar Aongasa
Is mé Caoilte mac Ronáin ruaidh truagh m'fhuireach tar éis an tsluaigh, is nach mairid Fiann Fhinn dom dá n-éis ní haoibhinn
Is mé Caoilte mac Ronáin cóir truagh m'fhuireach tar éis an tslóigh; théarnuigh mo lúth is mo neart fada liom bheith dá n-éisteacht
SEILG SLÉIBHE NA MBAN
Lá dá ndeachaidh Fionn na bhFiann do sheilg ar Shliabh na mBan Fionn, trí mhíle de mhaithibh na bhFiann sul ndeachaidh grian ós ár gcionn
'Oisín, is binn liom do ghlór, is beannacht fós le hanmain Fhinn; innis dúinn cá mhéid fiadh do thuit ar Shliabh na mBan bhFeimhin
Ba mhór na creacha l'ár slóigh a ndeachaidh uainn is ní spleadh ar thuit ar Shliabh na mBan Fionn d'fhiadhach le Fionn na bhfleadh
Innis dom roimh gach scéal is beannacht ar do bhéal gan gó, an mbíodh éide oraibh ná arm ag dul do shealg gach aon ló
Dobhíodh éide orainn is arm ag dul do shealg linn mar sin, is ní bhíodh féinnidhe díobh dom dhóich gan léine sróill is dhá choin, Gan cotún is síoda séimh is lúireach barraigh ghéir ghlain, is cinn-bheart chloch-órdha chóir is dhá shleigh i ndóid gach fir, Gan sciath uaine ar a mbíodh buadh is lann chruaidh lé scoithtí cinn; dá sirthí an domhan fá seach ní raibh neach dob fhearr ná Finn
Is é dob oinighe is dob áighe ní dheachaidh lámh ós a chionn, ag dul do thaisteal na gcuan ngeal gan faicsin ar fhear mar Fhionn
Conadh é eagar dochuamair siar do sheilg ar Shliabh na mBan Fionn; a Phádraig, a cheann na gcliar dob áluinn grian ós ár gcionn
An uair do shuidheadh Fionn ár gcoin dob iomdha anoir agus aniar guth gadhair ag dul fán gcnoc ag dúiseacht torc agus fiadh
Dobhí Fionn féin agus Bran 'na suidhe seal ar an sliabh gach fear i n-ionad a shealg gur éirigh cealg na bhfiadh
Do léigeamair trí mhíle cú dob fhearr lúth is dobhí garg; do mhairbh gach cú dhíobh dá fhiadh sul do cuireadh iall le harg
Do mharbhamair sé mhíle fiadh is an ngleann dobhí san tsliabh, i n-éagmais agh agus fearb - ní dearnadh sealg mar sin riamh
Dob é deireadh ár seilge thiar a chléirigh na gcliar is na gclog, deich gcéad cú go n-a slabhraidhe óir do thuit um nóin le céad torc
Do thuiteadar linn na tuirc dorinn na huilc ar an sléibh; muna mbeadh ár lann is ár lámh chuirfidís ár ar an bhFéinn
A Phádraig na mbachall bhfiar ní fheaca mé thiar ná thoir seilg aon-lae ag Fiannaibh Fhinn le mo linn ba mhó ná sin
Ag sin sealg dorinne Fionn a mhic Calpruinn na mionn mbláth; gáir ár gcoileán is an nglinn uch, a Phádraig, ba bhinn an lá
SEILG TUIRC GHLEANNA AN SCÁIL
Go mbeannuighthear duit, a sheanóir shuairc, chugat ar cuaird táinig mé; a laoich mhileata dob áille dreach, a fhir nár dhiúlt neach fán ngréin
Fios dob áil liom d'fhagháil uait, a mhic mic Cumhaill ba chruaidh colg, an t-éigean is mó 'na raibh an Fhiann, ós tú bhí riamh ar a lorg
Fios do-bheirim duit air sin a mhic Calpruinn na salm ghrinn, an t-éigean is mó ortha bhí ó gairmeadh díobh Fianna Finn
Ba chuimhin liom lá go moch n-a raibh drong againn d'Fhiannaibh Fáil, dochuamair féin is ár gcoin do sheilg tuirc Ghleanna an Scáil
Trí chaogaid gadhar, dá chaogad cú marar mhó a líon níor lugha; dobhí i n-ár mbuidhin fiche céad mar aon linn féin is Clanna Smóil
Táinig chugainn Clanna Daoighir cúig mhíle chum an aonaigh, cú is gadhar is dá chaoin-tsleigh ag gach aon de na laochra
Táinig chugainn Clanna Buadhain ba mhaith éagcosc na buidhne, cúig mhíle chum an aonaigh is líon catha de Chlanna Baoiscne
Táinig chugainn Clanna Mórna na gníomh-fhir mhóra mheara, cúig mhíle faoi n-a sciathaibh is a gcoin ar iallaibh aca
Annsin do labhair Goll go hárd "Cia ghlacas scáth roimh an muic
Curthar liom meabhraidhe fán ngleann 's rachad ann do bhrath an tuirc " Annsin dubhairt Conán neamh-ghrinn grís-fhear maoidhte Fianna Fáil, "A mhic Mórna na ráidhte grinn cia aca dínn nach rachadh id dháil
"Atá tusa," do ráidh an saoi "is dar an mionn so fám cheann; ní mar dhroch-mheas ar an bhFéinn adubhart féin go rachainn ann " D'éirigh Faolán feardha tréan leoghan sparainneach gach cnocáin, is a chosc riamh níorbh fhéidir gur bhain trí bhéic as Conán
Annsin d'éirigh Goll na mbéimeann an laoch thar céadaibh curadh, is a chosc riamh níorbh fhéidir gur leag céad ar an dtulaigh
Annsin do labhair Oscar go feargach le Goll† meanmnach †mac Mórna: "Muna mbeadh mo gheallamh dhuit ba shearbh leat do ghnótha " Lá dá raibh an uair sin an dís fhear uasal cródha, tráth d'fhiafruigh Goll d'Oscar "An tú fear cosanta na coróineach"
"Ba mhaith mo chongnamh chuige" do ráidh Oscar na n-arm nimhe, "focal adubhart ná adéarfainn 's mé nach séanfadh é ar dhuine"
"Urraim ní bhfaghair uaim-se" ar Goll gruama le hOscar, "Is mise mhairbh do shinsear Cumhall gníomhach i gcath Chnocha " d'ionnsuigh Oscar agus Goll a chéile go grod dian tnáitheach; do chuirfidís bruic as gach gleann le fuaim a lann dá mbearnadh
Gur éirigh Faolán fearamhail is Diarmaid déid-gheal ua Duibhne, is cuirid cách ó chéile gidh mór tréineacht na buidhne
Do leigeamair fá Chiarraighe siar naoi míle sciath, do bhrath an tuirc, ní raibh neach aca riamh gan gadhar 'na dhiaidh is dá choin
Do leigeamair fá an leirg an gadhar ba thaidhbhsighe cruibh, ag gluaiseacht 'nár mbuidhin go meadhrach 's ár gcoin ar aoirde gach cnuic
Dobhíos-sa agus Oscar 'na ndiaidh is Diarmaid a chuir catha 'na suidhe, Goll foirtil lán-ghéar agus Faolán mac Finn
Cheithre míle broc is eilit mhaol cúig mhíle poc dá bheann, naoi míle don fhiadhach mhór dobhíodh leo ag teacht 'nár gceann
Dar do láimh-se, a chléirigh dochuamair uile fán ngleann 's ní tháinig duine againn gan lot is d'fhan an torc uainn go teann
Seinntear ár mbarr buadh-chruit is tógtar ár nduis le mian; gluaisimíd go Teamhair na slógh tar éis comhraic an tuirc fhiadhain
Ag sin duit-se eachtra mo scéil a chléirigh na salm ghrinn; is go mb'fhearr liom ná flaitheas Dé Fionn 's an Fhiann do bheith mar bhí
FIADHACH FIANN ÉIREANN AR SHLIABH TRUIM nó Laoidh na hOllphéiste
Lá dobhámair ar Shliabh Truim, Fianna Finn fa lán de ghoil; dob iomdha deagh-laoch is cú ann ba mhaith lúth ar mhoigh
Ní raibh laoch díobh gan sciath ar an sliabh agus dá choin, is gan cúpla gadhar san nglinn i dtimcheall Fhinn dob árd goil
Do sreathnuigheadh sinn ar gach gleann fa maith ár dteann i gceann cnoc, an bhuidhean churanta chrobh-theann ár dtreise fa lonn gan locht
Dúisightear linn ós barr beann fiadhach na ngleann agus a dtuirc; ar gach taobh dinn marbh san leirg dob iomdha eilit is bruic
Dob iomdha ann laoch is coin ag éirghe ar an moigh go luath, ag déanamh sealg ar gach glionn is d'éirigh Fionn, triath na dtuath
Dá choin i láimh gach fir dár éirigh annsin den bhFéinn; agam féin atá a fhios uch, gidh táim anois gan chéill
Adéar gan dearmad gan on cuid d'anmanna con an tsluaigh; níor leigeadh cú ann dá héill nárbh aithnid dom féin a buaidh
Do leig ua Baoiscne Bran dian agus Sceolann fa cian rith; do leig Oisín Buadhach mór is Ablach Óg dá ndéis sin
Ód-chonnairc mac Breasail saoir coin an ríogh ag dul re teann do leig a dhá choin fa garg Uchtárd agus an Fearb seang
Do leig Oscar mear nár thim Mac an Truim dá shlabhradh óir; do leig Caol Cródha go gclú Léim ar Lúth is an Chú Chrón
Do leig Garradh na n-arm glan Fearann is Foghar is Maoin; do leig ua Duibhne go deas Éachtach na gcleas agus Daoil
Do leig mac Muirne go ngoil grinn Airchis agus Rinn an áigh; do leig ua Conbhróin go gcruth Cor Dubh 'na ndiaidh agus Máigh
Do leig Conán go ngníomh grod Rith Grod agus Rith re hÁrd; do leig Faolán thar a chionn Carragán agus Guth Garg
Do leig mac Eadaoin iar sin Cosluath caoin is Fuath dá láimh; do leig mac Muirn an ghrinn Árannán is Árd-na-seágha
Do leig Feardomhain mac Finn Ciarchuill do chinn ar gach coin; do leig mac Reithe go rún Sciathúr agus Lúth an Loin
Do leig Caoilte Fuath go mbuaidh agus Cuilsceach fa cruaidh treas; do leig Dáire, fear na nduan Síneach Suain agus Luath deas
Do leig Cairreall, an laoch muar Gaithlionn is Guaire is Gal; do leig mac Dubháin, an fear fial Rian ina ndiaidh agus Scal
Do leig Dáire Dearg mac Finn Árd na Sealg agus Lon cruaidh; do leig Mac Lughach go mear Cruthach geal agus Lear uaidh
Do leig Aodh Beag fa fear prap Marbhadh na gCat agus Taom; do leig Conán mac an Léith Leagán dá héill agus Laom
Leigthear Scannar agus Gáir dá choin Iollainn áird mhic Smóil; Oscar mac Criomhthain nár dhoirbh do leig sé Soirbh agus Nóin
Do leig Feargus, file glan gan dearmad Sciath agus Faoidh; Colla mac Caoilte, an fear fial do leig uaidh Rian agus Laoidh
Do leig Dáire mac Rónáin Díbhearg is Dobhrán go dian; do leigeadh uainn-ne gan táire go luath coin áille na bhFiann
Do leig siad clann an Chearda a gconairt sealga gan brón: Cor agus Dearg agus Drithleann Coirrbheann, Rith Teann agus Treoir
Do leig Cnú Dhearóil eolach Aindeoin is Ceolach fá réim; Uath na seilge nár bheag lámhach do leigeadh scread ghábhaidh gan béim
Criomhthan na mbéimeann is Conn dá mhac dobhí ag Goll an áigh, do leigsead Dochar is Daor do leigsead Caor agus Gáir Do leig teaghlach na flatha go heolach gan taca a gcoin; 'na ndiaidh de bhrígh na sealga dobhádar learga lán d'fhuil
Dob iomdha cú ag rith ar fhiadh 'nár dtimcheall san tsliabh ba dheas; dobhádar na catha ar a lorg dá bhfeitheamh, ba bhorb an treas
Dob iomdha guth fiadh agus tuirc ar an sliabh dár thuit den tseilg; ó choscar laoch agus con dob iomdha fuil ar an leirg
Níorbh áidhbhle liom gáir chatha gidh iomdha cath i raibh ariamh, ar ndul do chonairt fá tháintibh ná gártha torc agus fiadh
Ní dheachaidh fiadh soir ná siar ná torc ar shliabh dá raibh beo díobh sin uile nach raibh marbh ón gconairt sin fa garbh gleo
Do mharbhamair deich gcéad fiadh ar an sliabh agus deich gcéad torc; ár gconairt ar mhéid a bhfearg d'fhágadar dearg gach gort
Níor háirmheadh eilte ná bruic ná míolta dár thuit san leirg, gion gur háirmheadh iad ag Fionn mór dar liom an chuid dár seilg
Fiadhach aon-laoi is mó dár marbhadh i gcrích Bhanbha i ngach tráth 's is fearr dobhí le mo linn an tseilg dorinn Fionn an lá
Mar do mharbhamair an tseilg tángamair ar árd dá roinn, chruinnigheamair na sluaigh gan locht ó gach cnoc i dtimcheall Fhinn
Dobhí roinn is rogha ag Goll gérbh iomdha laoch lonn san bhFéinn, ó na sluaghaibh gér mhór a ngoil fuair sé sin dá eagla féin
Roinntear an tseilg re Goll glan níor fhág sé fear díobh gan díol, níor dhearmaid sé duine den bhFéinn acht é féin agus mise díobh
Do chanas re Goll nár thim is dob aithreach linn a rádh: "An fala thug fá dear, a Ghuill mo dhearmad san roinn tar cách"
"Níorb chuibhe do neach fán ngréin aithis orm féin fá roinn; is truagh nach fuilim id ghar a fhir thógbhas an fala rinn " Dá fhreagra glacaim mo cholg tagra borb ó bhí ag Goll; an laoch fa maith réim is cáil dochuas i n-a dháil go lonn
Do thógaibh Fionn Mac an Luin a shleagh go nimh 's a sciath áigh, agus tig go cliste trés an tsluagh gur ghabh mé go luath ar láimh
Coisctear le Fionn go luath ár bhfearg do ghabh mo chuid den tsealg air féin; níor lámhas fala ná fíoch do chur idir dhís den bhFéinn
Níor fhágaibh Fionn tréan, an triath mac Muirne fial na sciath ndearg gur shíothuigh eadram is Goll gér mhór ár nglonn 's ár bhfearg
Dorónsad teinte gan locht go cinnte ar gach cnoc den tsliabh i dtimcheall Fhinn ba chaomh corp d'fhulacht torc agus fiadh
Mar do chaitheamair an tsealg na catha sin fa dearg snuadh, do thriallamair Fianna Finn ó Shliabh Truim go Loch Cuan
Fuaireamair piast ar an loch is níor shochar dúinn bheith ann, ag a féachain dúinn 'nár dtocht fa mó ná gach cnoc a ceann
A tuarasgabháil re n-a moladh ní haithristear, ní nár dúnn do thoillfeadh gér mhór a fraoch céad laoch i log a dhá súl
Fa mó ná gach crann ar coill a fiacla do thuill gach gráin; fa mó ná comhla cathrach cluasa na nathrach 'nár ndáil
Sia ná ochtar gan easbaidh a hearball seasmhach re a druim; ba reamhaire an chuid ba chaoile ná dair díleann i gcoill
Mar dochonnairc uaithe an sluagh d'iarr, is ba mhuar a fraoch, biadh ar mhac Muirne gan on nó comhrac con agus laoch
"Ní de phiastaibh Éireann tú a thrú nach maith cruth ná ciall; innis cá háit as a dtangais" adubhairt Fionn feardha fial
"Táinig mise anois ón nGréig im réim go ráinig Loch Cuan ag iarraidh comhraic ar an bhFéinn is do ghabháil tréine a sluagh
"Cuirim forlann ar gach tuaith do thuiteadar sluaigh rem ghleo; uaibh muna bhfaghad mo dhíol agaibh ní fúifead síol beo
"Tugaidh dom comhrac go luath gidh mór de shluagh ataoi, 'Fhinn nó go bhféachad oraibh gan acht mo neart tar éis teacht thar tuinn"
"Ar ghrádh heinigh innis dúinn gidh mór do shúil is do ghráin scéala hathar agus t'ainm sul caitheam ár n-airm id dháil"
"Arracht cinnte atá san nGréig canfad gan bhréig a ainm ghnáth, Crom na Carraige fa hárd bloidh ar fairrge ag Cloich thoir tá
"Piast is maith goil 's is olc gnaoi fa hí sin a mhnao gan tlacht; is tearc cathair thoir nár bhris agus rugadh mise dho mar mhac
"d'fhágas tursa ar gach faith Árd na gCath go deimhin m'ainm; a Fhinn is maith tásc is buadh ní cás linn do shluaigh ná hairm
"Ag so an scéala d'iarrais orm a fhir is maith colg is glac, tabhair dom iorghail go dian gidh líonmhar t'Fhiann is do neart " Do ráidh Fionn gér chruaidh an chéim ris an bhFéinn dul dá troid; dá cosc chuadar na sluaigh is fuaireadar uaithe broid
Táinig an phiast fá'r gcathaibh mór dár mathaibh do thuit léi; fa mór ár ndíth ó n-a coscar níor thualang sinn cosnamh léi
Teilgthear sleagha léi go cuimneach ar an bpéist go tuillmeach borb do chroith orainn go geintligheach na ceatha teintighe re n-a colg
Dobhámair-ne uaithe tursach rinn níor chuimseach an spairn; do shluigeadh gér lór d'éigean laoch idir éide is arm
Do shluig sí Fionn na mbéimeann gur leig siad Fianna Éireann gáir; dobhámair tréimhse gan chabhair 's an phiast ag tabhairt ár n-áir
Doras ar gach taobh dá corp dorinne Fionn nárbh olc méinn, amach gur leig gan fuireach gach neach do sluigeadh den bhFéinn
Fionn ón gcomhrac dorinne d'fhóir sé uile ár sluagh, gur fhuascail sé le tréine lámh sinn-ne le séan, ágh is buadh
Do chomhraic Fionn 's í le chéile mór an tréine dul dá cosc; dá comhlann gér chruaidh níor fhan gur scar a hanam re 'corp
Ar thuit de phiastaibh re Fionn ní cuirthear i suim go bráth; a ndearnaidh d'ágh is d'éachtaibh a n-áireamh ní fhéadfadh cách
Do mhairbh sé piast i mBinn Éadair a cosc níor féadadh i gcath; agus ollphiast Locha Cuilinn do mhairbh mac Cumhaill na gcleas
Fuath is piast Ghlinne Dorcha do torchradh sin leis an bhflaith; do mhairbh sé piast Locha nEachach is arracht Ghleanna Smóil go prap
Do thuit piast Éirne gér ghorm leis, agus piast Locha Riach; do mhairbh gér thréan a chroidhe piast agus cat i nÁth Cliath
Do mhairbh sé fuath Locha Léin mór an fhéidhm dul dá claoidhe; do mhairbh sé fuath i nDruim Chliabh fuath agus piast ar Loch Ríbh
Do mhairbh Fionn fa mór croidhe fuath Ghlinne Righe na ród; gach piast le neart a bhéimeann i ngleanntaibh Éireann níor fhág beo
Fuath agus piast Ghlinne hArma do mhairbh Fionn gér chalma iad; gur dhíbir sé re buadh is treise gach piast dá bhfeiceadh ar talamh riamh
Do mhairbh piast Locha Síleann tug brath díleann ar ár sluagh, agus dá phéist Locha Feabhail d'imir orainn deabhadh cruaidh
Piast Árd Fhionáin, gníomh ba diocair do coisceadh sin tré ghliocas an ríogh, do chlaoidh an rí uasal gan time is piast Locha Reimhir do thuit sí
Do mhairbh Fionn na gcéimeann cródha fuath Sléibhe Cuilinn gér bhorb, agus dá phéist Ghlinne hInne do thuiteadar sin re n-a cholg
Do mhairbh piast Locha Meilghe lór a treise do láimh Fhinn, agus ollphiast Locha Cearra leis is arracht i nÁth Truim
Dobhí piast ar Loch Measca fa mór a treasa ar fhearaibh, tar éis comhrac fuilteach d'fhagháil Fionn dá láimh do threascair
Fuath Locha Lurgan go dian re Fionn na bhFiann do thuit sí; ní hinnstear go bráth mbuan gach ar chuir dár sluagh do dhíth
Ar Loch Laoghaire go cinnte piast do-níodh teinte dobhí, i n-íoc a bhfuair dá fala do dhí-cheann le n-a arm í
Fuath Dubhais, lór a teinne agus aimid Sléibhe Cláir, do mhairbh Fionn le Mac an Luin gér bhorb a ngoil is a ngráin
Thárlaidh orainn ag Loch Feargais piast gan faitchíos ba ghraince cruth, an taobh ba dheas de Chruachain Chonnacht dobhí na gleannta lán d'fhuil
Do thuit piast ar Bhanna bhinn le láimh Fhinn na gcomhlann gcruaidh
dob iomdha ár ndíth ón dtreas gur claoidheadh í i nEas Ruaidh
LAOIDH AN DEIRG MHIC DROCHUIL
D'aithreosainn caithréim an fhir mhóir tháinig anoir i gcéadóir; tréin-fhear dobhí lán de ghuil an Dearg† dána †mac Drochuil
Fá thásc na bhFiann fa maith guil triallas an Dearg mac Drochuil anoir ó chrích na bhFear bhFionn go hiath oirear-mhín Éirionn
Móide thug an laoch lán sul táinig chugainn tar sáil nach geobhadh gan géilleadh i nglas ó gach féinnidhe dá fheabhas
Iar dteacht anoir don laoch lonn lér himreadh céad comhlonn, gabhas an Dearg déid-gheal cuan i mBinn Éadair na mór-shluagh
Dobhíodar dís nár chumhang cáil ag coimhéad an chuain chubharbháin Roighne Rosc-leathan mac Finn is Caol Cródha mac Criomhthainn
Níor choimhéad an dís an cuan acht do thuit 'na dtoirchim suain go dtáinig barc an fhir mhóir i dtír sa chuan 'na gceart-chomhair
Ag feitheamh na fairrge dhóibh is a n-airm gaiscidh 'na ndóid, dochonncadar óglaoch andeas i n-eire áluinn odhar-ghlas
"Má's é an Dearg tháinig i leith an fear lér thuiteadar slóighte ar a theacht ó thír go tír is fíor, a laoich, go dtuitfimíd"
"Is cuma liom cia tháinig ann" do ráidh Roighne rosc-mhall, "ní fhuil sin san mbeatha mbán laoch nach déanfam a dhiongbháil"
"Gura fíor a n-abarthar leat is gura beacht a bhfuil id bhéal is má claoidhtear leat an fear tiocfad leat ar leath na scéal " Léimeas an Dearg fa maith dreach i dtír de chrannaibh a chraoiseach, is tug a bharc arn-a snaoidhe ar an dtrácht gheal ghainmhidhe
Folt fionn-bhuidhe mar ór cheard ós cionn a mhailidhe ngruadh-dhearg, dá dheirc ghorma mar ghloine ós geal-ghnúis an deagh-ruire
Lann nimhe lé leadarthaí cuirp ag an laoch go nguais comhraic, mionn cumhdaigh cloch-órdha corr um an mileadh sochma súl-ghorm
Dá chraoisigh chrann-reamhra chatha i nglaic láimhe an árd-fhlatha, sciath óir ar a ghualainn chlí ag mac uasal an árd-ríogh
Geall gaiscidh an domhain toir do chosnaimh an Dearg mac Drochuil, ar mhéid is ar neart i gcath i gcomhlann cheart le céadaibh
Éirigheas Roighne na lann is Caol Cródha na mbéimeann; gabhaid a n-airm i n-a láimh agus rithid 'na chomhdháil
Fuaradar rómpa an fear séimh an curadh lúthmhar aidhbhéil; ag siubhal gainimhe ar bórd an chuain dobhí mac Drochuil na mór-uaill'
Ar bhruach na trágha bhí an fear fionn an laoch láidir séimh seang; ag amharc an chuain dobhí sé fear mascallach na mín-ghéag
An fear nárbh fhaitcheach roimh buidhin mhóir is do chuireadh scaipeadh ar mhór-shlógh d'fháiltigh sé roimh an dís Dearg dána na mór-ghníomh
Dob é freagra thug an dís ar mhac Drochuil na mór-ghníomh "Is breágh do lann 's is geal do lámh 's is aoibhinn binn do shiansán
"Is tú an curadh is áille snódh 's is breághtha leaca gan imshnódh, is deas do bhalla gan cham gan fiar 's do chulaith gaiscidh i ngach rian
"Tabhair scéal dúinn, a fhir mhuair orainn atá coimhéad an chuain, dís mhac ríogh go sár-bhuaidh sonn d'fholaibh uaisle na hÉirionn"
"An chríoch ó dtáinig mé anois ní hiomdha neach 'na hainbhfios; is mé an Dearg, mac Ríogh na bhFionn ag iarraidh árd-chíosa Éirionn " Chuadar i n-ainbhfios a chéile le glór borb agus aimhréidhe, Roighne rosc-ghlan 's mac Criomthain binn 's an Dearg dána an chomhlainn
Do ráidh Roighne an aigne mhir go dian le Dearg mac Drochuil: "Ní bhfuighe tusa, a laoich luinn urraim ná cíos i nÉirinn
"Gidh maith sibh-se, a dhís laoch chanas fearg agus fraoch, cia bhacas díom-sa anois a gabháil, a creachadh 's a léir-scrios"
"Dá n-áirmhinn duit gach fear díobh a Dheirg, a mhic an árd-ríogh, is iomdha laoch adéarfainn ann dogheobhadh le n'ais do chomhlann
"Is díobh Oisín mac Finn agus Oscar na mór-ghníomh fear dian an taoibh ghil is Fraoch† fiallach †mac Feamhair"
"Cá bhfuil laoch díobh sin anois " do ráidh an Dearg dreachmhais "go bhféachaimís le chéile ár bhfíoch is ár ró-thréine"
"Dearbhaim duit, a laoich luinn" ar Caol Cródha mac Criomhthainn, "gur seo mise led chlaoidhe anois a laoich úd tháinig tairis " Annsin léimeas an Dearg nár dh'reoil fá fhíoch is fá fheirg mhóir go Caol Cródha fa dearg dreach mairg lér chomhraic an tréan-fhear
Dorinne an Dearg comhlann cruaidh is Caol Cródha go mór-uaill; dob é sin an torann teann ag scoltadh sciath agus caomh-cheann
Dob é iomthús na déise san iorghail sin le chéile gur cheangail an Dearg go glan Caol Cródha san gcomhrac
Annsin d'éirigh Roighne mac Finn d'éis Caoil Cródha do cheangal mac ríogh na Féinne gan táir chum an tréan-fhir, 'na chomhdháil
Dob iomdha cleasa gaile dobhí san iorghail eatarra gur ceangladh, gidh cruaidh an céim Roighne ró-fhada le luath-bhéim
"Gidh mór an gníomh 's an deabhadh duit sinn-ne araon do cheangal, scaoil ár gcuibhreach go beacht is beir leat sinn id choimhdeacht " Scaoileas Dearg na nglas ngéar cuibhreach na díse deagh-laoch, is baineas a mhóid de gach fear gan arm do thógbháil i n'aghaidh
Iar ndul do go Teamhraigh go Cormaic an mhór-theaghlaigh, mac Drochuil na ngéar-lann mbuadh i dtigh Teamhrach na dtrom-shluagh
Annsin d'éirigheadar amach laochradh tighe Teamhrach dob iomdha fear donn-bhruit sróill i dtigh Chormaic i gcéadóir
Iar dteacht ar an bhfaithche dhóibh ameasc Chormaic 's a chath-shlóigh, do mhac Drochuil an t-óg cuimseach léigtear an ród go ró-shoillseach
Annsin tig tréan-fhir Inse Fáil tar éis a chéile 'na chomhdháil, is tig chuca go dána an fear feardha fíor-chalma
Do ráidh triath Teamhrach gan on "Suidhidh, a chliar chalma curadh, ní heagal díbh meirge an fhir is ná tógaidh arm 'na aghaidh " Ar dteacht ar an bhfaithche dhó do mhac Drochuil na mór-ghleodh, beannuigheas don óg innealta cuimseach an cath-mhileadh meanmnach ró-shoillseach
Beannuigheas an Dearg de ghlór bhinn do rí Teamhrach go haoibhinn; freagras an flaith gan doghra do thréan-mhileadh na tréan-fhoghla
Iar suidhe do mhac Ríogh na bhFionn fiafruigheas Árd-rí Éirionn; "Fáth do thurais go Teamhraigh innis, a laoich mheanmnaigh"
"Fáth mo thurais go Teamhraigh a mhic Airt, a Chormaic, géill Éireann dob áil liom nó freas-bhéimeann 'na thimcheall"
"Géill Éireann do bhreith tar muir gidh minic do shirdís tréan-fhir níor fríth 's ní fhaghthar go bráth tobhach Éireann le haon óglách"
"Ó nach faghaim, a Chormaic flaitheas uaibh-se gan comhrac, tabhair comhrac céad curadh a fhlaith fhial gan urdhubhadh " Cuireas Cormac céad calma do chlaoidhe an óg-fhir allmhardha; do thóg san a mheirge nár lag i bhfeirg 'na gcoinnibh i gcomhrac
Dob é iomthús mhic Ríogh na bhFionn gur thuit an céad san gcomhlonn, is dá chéad eile, gníomh gan gó do mhairbh an Dearg i n-aon ló
Mar dochonnairc an tÁrd-rí an Dearg ag déanamh daor-ármhaigh seolas a theachta go luath d'ionnsaighe mhic Cumhaill arm-ruaidh
Tig chuca arn-a bhárach Fionn mac Cumhaill go mór-dhálach, trí míle gaiscidheach gan on nár thuill easbaidh ná scannol
Clogad óir fá cheann gach fir de mhuintir Fhinn ó Almhain; sciath fighte go n-imlibh óir go gcumhdach síthe saor-shróill
Fearas Cormac gan time fáilte roimh Fionn Almhaine fuair slógh mhic Muirne na gcreach fáilte 's cuirm i dtigh Teamhrach
Ar dteacht dóibh ar an bhfaithche don tsluagh churata chóirighthe, thógbhadar trí míle cleas lúith ba mhór an t-ádhbhar iomthnúith
Annsin dochuaidh mac Cumhaill fhéil chum na puible den chéad-réim agus beannuigheas annsin don Dearg an laoch anaithne árd-gharg
Ar mbeannughadh don fhlaith nár tháir freagras an laoch dreach-náir is iarras cumha go luath lonn ar mhac Cumhaill, nó comhlonn
"Gidh mór do neart-sa, a fhir" do ráidh flaith féinne Gaedheal, "ní thiubhrad-sa cumha dhuit a Dheirg, ar eagla comhraic"
"Má's chugam-sa do thriall sibh a laochradh léidmheach' Laighean, ar chomhlann is umhal sinn a dheagh-mhic Cumhaill arm-ghlain
"Béarfaidh mise liom im luing cinn na bhfear ó Almhuin i gcomhrac céadta curaidhe uait, a mhic Cumhaill arm-ghrinn " Do chuir mo rí-se céad annsin do chlaoidhe an Deirg, dá mhuintir, fá Dhorn-donn mac Scáile is fá Chonn mac Conáilbhe
Do thuit leis Conn mac Conáilbhe is Dorn-donn mac Scáile; do thuit le n-a láimh gan locht an céad curadh faobhar-nocht
An uair dochonnairc mo rí-se ar chlaoidh an Dearg dá mhuintir, do bhrostuigh sé a chipe catha do chosc mic an árd-fhlatha
Éirigheas Faolán go bhfeirg mhóir is gabhas a mheirge de mhaoth-shróll, dochuaidh do chosc an laoich láin - mairg do thriall 'na chomhdháil
Annsin folcaid a lanna i n-a gcorpaibh cneas-gheala agus brisid a n-airm n-áigh ar a chéile san teagmháil
Gabhaid annsin compar a chéile d'éis na hurlaidhe aidhbhéile, gur cheangail an Dearg gan locht Faolán cródha na nguasocht
Annsin labhras Fionn le Goll "a mhic Mórna na mór-ghlonn, a lámh chródha nach tláth i nguil coisc dínn comhrac mhic Drochuil"
"Leat féin de thús dála tús aisce is éadála; trí míle uinge óir fá thrí uaim-se dhuit," ar an tÁrd-rí
"Gidh do fuagradh led fhine clanna Mórna mong-bhuidhe, do-bhéarfad féin mo chomhlann leat a thriath na Féinne, dod fhurtacht " D'éirigh Goll nár fhulaing táir 'na chulaith catha go hiomlán, do thóg leis an tsleagh go tric do chleachtadh sé chum comhraic
Tug an Dearg chum comhraic Ghuill na hairm nimhe bhí 'na oirchill agus tig go díomsach dána ar aghaidh chum na teagmhála
Féachaid air sin iomghoin a gcleas le n-a chéile san mór-threas, is sochtaid fir Éireann uile le clos béimeann na hiorghuile
Annsin cuimhnighid a bhfala na fir bhorba thréan-chalma, ag snaoidhe clogad agus ceann dobhí mac Drochuil is Iollann
Ó n-a gcomhrac ar feadh trí lá dob anbhfann fir agus mná, gur torchradh an Dearg déid-gheal ann le mac Mórna na mbéimeann
Dá leigtí suan ná codladh do laoch na ngruadh gcorcordha treise Éireann do badh leis dobheadh ár ngéill 'na luingeis
Othar bliadhna luighe Ghuill ó chruadh-chomhrac an laoich luinn, i dtigh Rí Teamhrach gan cheas dobhí mac Mórna dá leigheas
Fuair Goll ar gealladh dó ó mhac Cumhaill nár ob gleo; ba bhuidheach an flaith go mbuaidh do chomhrac Iollainn arm-ruaidh
Dorinne an Dearg dícheall borb fa dítheach sinn-ne dá cholg, do thuit trí chéad dínn-ne 'na throid is sé chéad de mhuintir Chormoic
Is mé Feargus, file Fhinn de ghnáth-Fhéinn mhic Cumhaill ó thásc na bhfear sin nár lag trian a ngaisce ní aithreosad
LAOIDH NA MNÁ MÓIRE THAR LEAR nó Seilg Ghleanna an Smóil
A Oisín, is binn liom do bhéal ag innsin scéil agus duain ar gach árd-fhlaith dobhíodh san bhFéinn dobheireadh béim i ngach céim chruaidh
Lá dá rabhamair Oisín is Fionn, is Feargus binn a mhac féin, Oscar fuilteach, Diarmaid Donn Conán Maol is tuilleadh den Fhéinn, Ag triall chun seilge maidean cheoidh fá Ghleann an Smóil le n-ár ngadhair go moch, dar do láimh-se, a chléirigh chóir ba mhór ár ndóchas as luas ár gcon
Dobhí Sceolann is Bran ar éill ag Fionn réidh i n-a dhóid; dobhí cú ag gach duine den Fhéinn 's a ngadhair bhéil-bhinne ag déanamh ceoil
Do ghluaiseamair chun tulcha ós cionn glinne mar arbh aoibhinn duille ar chrainn ag fás; bhí éanlaith ag ceileabhar ann go suairc is fuaim na cuaiche ba bhinn san áit
Do leig a rabhamair ann den Fhéinn ár gconairt go léimneach fán ngleann; do scaoil Fionn a dhá ghadhar déag 's ba bhinne linn ná téada a nglam
Dúistear leo an eilit mhaol ba ghile a taobh ná eala ar tuinn, an taobh eile ar dhath an ghuail is ba luaithe í ná seabhac i gcoill
Do scaoil gach duine a chú 'na déidh is do scaoil Fionn féin Bran; d'imthigheadar as ár n-amharc go léir is ba bheag ár ngaobhar dul 'na ngar
Is mór an t-iongnadh dorinn an rí don eilit mhaoil, fá n-a luas le n-ar sháruigh coin na gcríoch is Bran groidhe nár leig seilg uaidh
Ó mhoch maidne ba mhór an fiadhach do lean go dian an eilit lúith go dtáinig dubhadh na hoidhche is nach feacamair gadhar ná cú
Do chuir Fionn a ordóg 'na bhéal is do chogain í fá n-a dhéad go cruaidh, annsin d'fhiafruigh Conán Maol - "Cár ghaibh ár ngadhair bhéil-bhinn uainn"
"Dar do láimh-se, a Chonáin Mhaoil" do ráidh Fionn groidhe, an flaith, "ní fhillfidh gadhar thar n-ais arís dár lean an eilit mhaoil acht Bran " Do thuit an Fhiann go mór i mbrón 's níorbh iongnadh dhóibh de dhíth a gcon; 'sé dubhradar nár sheilg chóir a thárlaidh dóibh san ngleann go moch
Níorbh fhada go bhfeacamair san ngleann Bran is í sáruighthe suaidhte fliuch, is ar dteacht di dár láthair dar do láimh ba thruagh a cruth
Luigh sí síos i bhfiadhnaise Fhinn do ghoil go fuidheach is do scread go truaighe; "Is cosmhail, a choileáin," do ráidh Fionn "go bhfuil ár gcinn i gconntabhairt chruaidh"
"Neamh-ní linn-ne," do ráidh an Fhiann "laoch dá thréine dá dtig tar muir; measa linn a bheith dár ndíth ár ngadhair bhéil-bhinn is ár gcoin " Ar rádh na bhfocal tig do láthair bean dob áille is ba ghile snuadh, folt ór-bhuidhe léi ag fás ag rochtain a sál anuas
Dobhí a gruadh mar an rós is a braoithe módhmhar ar éadan úr, a rosca glasa glana gan cheo 's a béilín binn do labhair go ciúin
Is é adubhairt "Tá cuireadh agam duit 's dá bhfuil ann agaibh d'Fhiannaibh Fhinn, go teaghlach inghine árd-ríogh Gréag atá i nÉirinn gan fhios daoibh
I nOileán Inse tá céad barc thug a hathair mar fhéirín di; is iomdha óigbhean eagnach bhláth a tháinig léi tar sáil anoir
"Is iomdha loingeas líonta d'ór d'airgead, de shróll, is de shíoda bhán, tháinig linn anoir san ród is go leor eile nach fuil mé 'rádh
"Is iomdha dabhach lán bheoir is iomdha bior fá fheoil dá gríos, is iomdha corn nighte as ór tá réidh rómhaibh lán d'fhíon
"Is iomdha loingeas atá ar muir is iomdha pálás geal ar tír, is iomdha trillseán soillseach lasta tá réidh fád chomhair feasta, a Fhinn"
"Dar do láimh-se," ar Conán Maol "ní fhuaireas im shaoghal cuireadh ab fhearr; Is mór m'ocras agus m'íota is é mo dhíth gan mé san áit " Fillis an bhean dob áille scéimh san ród chéadna 'na dtáinig 'nár ngar, is do leanamair í go luath go hOileán Inse shluaigh na mban
Do fáiltigheadh romhainn ag bantracht Gréag suidhtear búird is gléastar biadh, cuirtear ortha fíon is beoir mar ba chóir do rígh is do thriath
Tráth choscamair ár n-ocras de bhiadh is ár n-íota d'fhíon is de bheoir, do labhair Fionn go prap is dubhairt go rachadh chun suain go fóill
Ar rádh na bhfocal sin tig do láthair an bhean ba ghránna ar bith snódh, cinnbheart óir fá n-a ceann is folt garbh slim ag fás 'na deoidh
Dobhí a draid taobh amuich dá béal ag an bpéist nárbh aoibhinn cruth, a déad fiacal barr-ghéar is réama léi síos 'na shruth
Dobhí guaireach fhada dhubh mar fionnadh tuirc ag fás 'na bléin ag sileadh síos léi go troigh mar bheadh cruit le fuireann téad
Dobhí brat fairsing fada sróill dá folach go bróig, is taobh de geal, an taobh eile ar dhath an ghuail 's ní raibh bean san tsluagh ba ghránna dreach
"Fáilte rómhat, a rí na bhFiann" is iad na briathra do chan sí; "is leat iomlán mo chuid barc mo bhantracht is mé mar mhnaoi
"Is mé inghean Árd-ríogh Gréag ní dhearna cumann le céile fir go dtáinig mé anoir fád dhéin a Rí na Féinne, tar mór-mhuir
"Dogheobhair airgead, dogheobhair ór dogheobhair urraim fós is buadh, tar a bhfuil de laochraidh chródha san domhan mór theas is thuaidh"
"Dar do láimh-se, a inghean an ríogh" do ráidh Fionn, croidhe nár mheirbh, "ní gheobhad féin leat mar mhnaoi 's gur tú bhí id eilit mhaoil san tseilg
"Aithnighim ar dhath do bhruit sróill gur tú bhí i nGleann an Smóil go moch is fiafruighim díot an maireann beo ár ngadhair ceoil-bhinn is ár gcoin"
"Dar do láimh-se féin, a Fhinn gér mhór é fíoch bhur gconart garg, táid siad uile marbh gan bhrígh acht Bran, an rí rug buadh gach sealg
"Is iomdha laoch láidir luath is gaiscidheach cruaidh i gcath, do thuit liom-sa i dtosach sluaigh 's ar mo bhuaidh ní bheireadh neart
"Is ní mó ní fhillfead uait go mbeiread buadh liom ón bhFéinn; scoithfead bhur gcinn d'bhur gcoirp gidh mór bhur niort is bhur dtréin " Do sheinn sí ceol ró-bhinn sídhe lér chaill gach laoch againn a neart, gur ceangladh sinn le hinghin an ríogh gidh mór ár ngníomh i ngach cath
Do tharraing a lann fuilteach líomhtha is í lán d'fhíoch, 'na láimh dheas, gur scoith na cinn de chéad laoch is ba mhór an t-uamhan a méid a mheas
Ní raibh beo san Inse acht mé Conán Maol is Diarmaid Donn, Feargus file is Oscar tréan an tan do labhair m'athair Fionn
"Gabhaim do choimirc, a inghean an ríogh ná cuir den tsaoigheal aon neach níos mó, is go ngeobhainn leat mar mhnaoi muna mbeadh Goll caoch na n-arm gcró
"Dá ndéanainn malairt ar mo mhnaoi do chuirfeadh mé den tsaoigheal chun báis; an bhean do ghabhas i dtús mo shaoighil ar an bhfear caoch go bhfuil a páirt"
"Dar do láimh-se féin, a Fhinn bainfead-sa a gcinn de Gholl mhór is dá ngabhann leis den Fhéinn muna nglacaidh mé mar ríoghain dóibh " Gléasas an cabhlach mórdha 's a seolta go hárd le gaoith, gur ghaibh talamh i mBinn Éadair na slógh mar a raibh Goll cródha na lann caoin
An tan chonnairc Goll tréan an cabhlach gléasta ag teacht chun cuain, is é adubhairt nár mhaith an scéal 's a mhéid den Fhéinn a theastuigh uaidh
Annsin d'fhiafruigh Goll tréan cia bhéarfadh scéala chuige ón gcuan; adubhairt Caoilte gurbh é féin dobhéarfadh scéala ón sluagh
Gluaiseas an laoch láidir luath meanmnach, buan, lán de bhrígh; sula ráinig corp an tslóigh dobhí an bhean mhór roimhe i dtír
Ar fheicsin mí-scéimh na mná méid a cnámh agus a fíoghair, chriothnuigh sé ó bhonn go barr gidh d'fhiafruigh go hárd cárbh as don mhnaoi
"Mise inghean Árd-ríogh Gréag do-ghní comhrac le deich gcéad laoch; beir sin uaim-se mar scéala mar a bhfuil an Fhiann is Goll caoch
"Aithris dóibh fós gan bhréag go scriosfaidh mé feara Fáil muna dtoghaid mé mar chéile do rígh na Féinne, Fionn an áigh " Ar theacht do Chaoilte tar ais san ród is ar chlos sceoil do Gholl tréan, Do ghléasadar deich gcéad cródha chun dul do chomhrac inghine Ríogh Gréag
Ní raibh neach den deich gcéad laoch nár thuit leis an mnaoi san gcath; do thuit léi sul deachaidh an ghrian faoi deich gcéad laoch eile fá seach
Ní raibh neach dobhí tréan i n-arm nár leagadh san gcath leis an mnaoi, go ndubhairt Goll dá ngéilleadh cách go dtiubhradh díoghal 'na ndearnaidh sí
Go moch de ló éirigheas Goll fá chlogad throm is fá sciath, a chlaidheamh fuilteach i n-a dhóid chun dul do chomhrac ris an mnaoi
Gidh go mba laoch láidir Goll ba bheag lorg a lann san mnaoi; gidh gur chruaidh a lúireach 's a sciath is iomdha cneadh dobhí 'na thaoibh
M'amhgar croidhe
ar feadh trí lá gan biadh, gan codladh, gan suan, dobhí an dís go tréan forránta gan fios tláithe ná treise buaidhe
Dobhámair, a raibh san Inse den Fhéinn is Conán Maol nach raibh gan ghruaim, dár gcoimhéad ag caogaid ban go ndeachadar uile chun suain
Dobhí bruinneall ba mhaith dealbh a déad cailce mar bhláth is nua, ag faire dhóibh ar mhódh nár thréith go ndéanaidís a ndaethin suain
Labhras Diarmaid déid-gheal grinn de chomhrádh chaoin leis an óigh "M'amhgar croidhe, a spéir-bhean mhín gan mé 'gus tú fé bhrataibh fós
"Is tú is binne péarlaidhe cuach is tú is áille snuadh tar mhnáibh; do róis-leaca gheal gan ghruaim is do dhéad uaine gorm cnámh
"Is tusa is áille niamh tar mhnáibh is glaise, módhmhaire, silleadh súl, a ghrádh thar neach de mhnáibh an domhain éalódh leat is é mo rún"
"Dar go deimhin má's fíor do scéal" do ráidh an ógh de chomhrádh chaoin, "fuasclóchad tú as do phéin 's a bhfuil den Fhéinn annso ar do shlighe"
"Fuascail sinn as ár bpéin is leat go deimhin ní dhéanfainn bréag 's go mbeir agam-sa mar mhnaoi an fhaid mhairfead arís ar an bhFéinn " Do thóg dinn an draoidheacht gan mhoill is thug dúinn ár lúth 's ár neart; toirbhreas Diarmaid teora póg don mhacaomh óg dob áille dreach
Do bhain Conán an ceann gan mhoill le n-a lainn den mhacaomh úr d'fhuascail é ó n-a phéin 's a raibh den Fhéinn fá phudhar
Thug Diarmaid strac-bhuille ar an bhFéinn 's ar Chonán Mhaol bhí riamh go holc; muna mbeadh Oscar do chosc a lann do stróicfeadh sé an ceann dá chorp
Labhras Diarmaid go rachtmhar fíochmhar lán d'fheirg is d'fhíoch 'na mhéin "Créad an fáth ar bhainis a ceann den mhnaoi d'fhuascail sinn ó phéin"
"Dá mb'inghean domh-sa í," ar Conán "nó fós an mháthair a rug mé féin, do bhainfinn a ceann di gan stad i dtaobh a fhaid a bhíos i bpéin " Muna mbeadh cosaint Oscair go fíor do chaillfeadh Conán a cheann gan stad tré mharbhadh an mhacaoimh mhná d'fhuascail i dtráth ár nglas
Do ghluaiseamair gan stad gan scíth mar ar teascadh an Fhiann leis an mnaoi thréin; ar theacht dúinn fán láthair dochonncamair ár na laoch
Dobhí Goll fá chlogad 's fá sciath ag síor-chomhrac le hinghin an ríogh, is í dá ghoin le mór-iomad créacht d'fhág an laoch gan neart gan bhrígh
Iarras Oscar cead ar Gholl dul do chomhrac leis an mnaoi, is dubhairt gur dhoilbh leis a chás bheith fá chneádha 's fá mhí-ghnaoi
"Níl aon laoch san domhan beo ná i nÉirinn, dá aoirde cáil, a leigfinn-se do chomhrac leis an mnaoi go bhfaghad díoghal ar son an áir " Labhras Feargus na mbriathar gceart ó's é scaipeadh ór ar dhraoi, go bhfuair Oscar cead ó Gholl dul chun comhraic leis an mnaoi
Gléasas Oscar a chlaidheamh 's a sciath a shleagh ghéar 's a chlogad cruaidh; ní raibh san gcruinne beo 'na bheathaidh neach dothabharfadh urraim uaidh
Dobhí an dís láidir, luaith do chuiridís ceatha fá néallaibh le neart troda is comhraic ag feol-choscairt a chéile
Labhras Feargus béal-bhinn suairc is Conán nach raibh tréan ar arm, "A mhic Oisín, cuimhnigh an uair n-a rabhais fá ghruaim na gceangal ngarbh " Caitheas Oscar léim leoin tar chorp an tslóigh mhóir amach gur chuir an tsleagh le neart a dhóid tré chroidhe na mná móire isteach
Do thógamair trí ghártha san bhFéinn 's níor mhaith le Goll tréan-bhuilleach sin, mar thuit an bhean le hOscar áigh dobhí lúthmhar, ághmhar, calma, glic
Ar thuitim chun talmhan don mhnaoi "Mo mhallacht," ar sí, "dom athair féin
dobhí taobh liom-sa mar inghin is do chuir, mo dhíth
fá gheasaibh mé
"Draoithe do dhearbhuigh faistine dhó mo mhallacht dóibh go bráth arís
go mbéarfainn mac do scriosfadh an Ghréig is do bhainfeadh de féin a cheann gan scíth
"Dá bhfaghainn neach a gheobhadh liom mar mhnaoi ceannphort, rí, nó ceann slóigh, dobhéarfainn mac dá ngéillfeadh an domhan is dobheinn féin arís im chlódh
"Dobhíos-sa lá, is bocht mo scéal
ar áilleacht mná ag silleadh súl; le draoidheacht chrosta m'athar féin do chailleas mo scéimh is mo shnuadh " An lá sin do marbhadh an bhean mhór do scriosadh fós a cabhlach ban; ag sin agat, a chléirigh chóir eachtra na mná móire thar lear
LAOIDH AN DUIRN
Feis árd-aisce tighe Teamhrach ba líonmhar líon ár dteaghlaigh de churadha mhic Con na gcath dobhí i nÉirinn 'na árd-fhlaith
'Sé buidhean a tháinig 'nár gceann de mhaithibh Éireann gan feall: dá árd-rí catha céadta mac Con is Fionn, flaith féinne
Breasal meadhrach, fear do bhuaidh ar righ Laighean le hiomad sluaigh; Cormac, caraid is bráthair do mhac Con, mac a mháthar
Tháinig chugainn as Cruachain Liagán Luaimneach luath-chliste, is an laoch nár chúthail i gcath Iollann mac Mórna Muchna
Suidheas mac Mórna móir is gach fear i n-ionad óil; fir Éireann mar ba dhual i dtigh Teamhrach na dtrom-shluagh
Annsin suidheas Lugha Lágha ar ghualainn Ghuill go dána, ar aghaidh Fhinn na slógh dil 's ar ghualainn Bhreasail bheol-deirg
Is ann adubhairt Lugha Lágha 's níorbh fhearrde é an focal dána: "Curadha mar so i dTeamhair truim an bhfeacais riamh, a thréan-Ghuill"
"Dochonnarc," ar Goll, "muintear mhór i dtigh Chuinn is iad ag ól; dob iomdha ann curadh catha agus gnúis uasal árd-fhlatha"
"Níorbh fhearr riamh iad muintear Chuinn ná muintear mhic Con ón dTuinn; níor lia iad fá n-a gcathaibh d'uaislibh ná d'árd-fhlathaibh"
"Is mór dobheir tú guth ar Chonn adeirim riut," do ráidh Goll, is gurbh é do mhairbh san treas Maicniadh agus Mogh Nuadhat"
"Is maith dhíoghlas sin, a Ghuill is mé mhairbh Art mac Cuinn; do mhuirbhfinn is a mhac sin is dá dteagmhadh orm Cairbre"
"Gheallais is tú 'teacht tar tuinn go dtuitfeadh leat Art mac Cuinn; is mairg gur bréag do chanais 's gurbh fhear marbh do dhí-cheannais " Tógbhas Lugha Lágha a lámh is níorbh fhéidir a dhiongbháil; radas dorn ar a mhalainn ag mac Mórna mhór-ghalach
An mhala lér bhain an dorn níor scar sí riamh gan bheith gorm; gur bhris cnámh leacan an laoich do chrithnigh cuilithe a chinn
Naoi n-easna annsin gur ghoin i gcompar cléibh an churoidh; scáthán a ghlún gér ghlan is é do bhain den deagh-fhear
Cúig méara an dá throighe do bhrúigh an dorn náimhdidhe, gur chuir an dorn éachtach glan go caol na láimhe sa talamh
Buaileas Goll dorn eile ar mhac Eoghain tré mhór-fheirg, gur bhris naoi bhfiacla 'na cheann is naoi n-easna 'na chorp lán-teann
"Mise féin do rad an dorn" do ráidh Lugha na lann ngorm; "bhéarfad comhrac thar bhur gceann do mhac Mórna na ngéarlann
Iar sin éirigheas cách fá chéile 's níorbh é sin an t-ádhbhar réidhtigh; b'iomdha buille is béim san dáil is fead claidhmhe le cruadh-chnámh
Tugas Lugha ionnsaighe cródha i ndiaidh Ghuill ba chruaidh comhrac, gur bhain le n-a sciain san treas naoi n-áladh as a chorp caoindeas
Tarraingeas Goll a scian féin is níorbh é sin an comhrac réidh; thug sé naoi ngona go luath ar mhac Eoghain na mór-uaill'
Annsin téid Goll fá n-a sciath laoch forránta na mór-ghliadh; d'fhógair comhrac meardha mear ar Leath Mogha na mileadh
Seacht bhfir, seacht bhfichid is seacht gcéad idir othar agus éag, do thuit le claidheamh Ghuill an áigh sular féadadh a n-eadrán
A dhá oiread súd le háireamh do thuit go luath le Lugha Lágha ar lár-mheadhon na laochradh le mac Mogha Nuadhat maordha
Níorbh fhearrde Lugha Lágha fuireach ó roichin chum Guill nó go dtug dá sciain ághmhair deich n-áladh 'na chorp caoindeas
Annsin éirigheas mac Con cneas-gheal do dhéanamh síthe nár lag: "Cuiridh bhur gcomhrac tar ais a rí-mhileadha na gcaomh-chneas"
"Dogheobhaidh tú breith Fhinn na bhfleadh is breith na Féinne gan fuireach, acht breith Chonáin Mhaoil amháin duit-se, a Ghuill, id theagmháil"
"Dá leigthí mise san mbreith" do ráidh Conán gan chleith; "ceann ar Mhuimhneach ní bheadh inn ó Thráigh Aoine go Duibhlinn
"Ná as sin go Sionainn siar ná tar ais go Bóinn aniar, sula maoidhfí ar Leath Chuinn dorn Mhuimhnigh i gceann Iolluinn"
"A Chonáin mhic Mórna gan chleith dá ndéantá-sa an leath-bhreith, ní chosóndaois orm tú Fianna Finn go mbeadh do cheann gan cholainn"
"Muimhnigh is Laighnigh go léir is iad uile d'aon mhéinn; slán cách fó cheann a lot go sroiche sé Cruachain Chonnocht " Annsin téid Goll thar Sionainn siar go Formaoil aoibhinn na bhFiann; deich gcéad dá choimhdeacht san uair de Chlanna Mórna mór-shluaigh
Seachtmhain agus dá mhí bhán dobhí Iollann gan bheith slán; ní chuirfead-sa bréag im laoidh sul leighsead é i bhFormaoil
Dobhí Lugha Lágha tinn theas bliadhain i nEatharla dá leigheas; ní raibh ón lá sin go bráth gan rian na scine 'na scamhán
Dob é sin an comhrac meardha mear dorinn an dias dána deagh-fhear; beidh a gcuimhne go lá an Luain 's go deireadh an domhain bhith-bhuain
Dar do láimh-se, a chinn na gcliar ní raibh laoch ann thoir ná thiar nach muirbhfeadh Goll le n-a linn dá bhfaghadh comhthrom comhlainn
Och is och
monuar is truagh mar cailleadh an curadh buan; ad is ad mo chroidhe Fionn 'na luighe fán líg
Créad nach caoinfinn-se cách is mé dá n-éis ar seachrán im sheanóir chríon gan lúth gan ghoil gan altrom gadhar, ná coin
Och och
do bhris sin mo chroidhe d'éis a chéile gan ró-bhrígh ag caoineadh na Féinne feoidhte fá líg agus Oscair na mór-ghníomh
Dar do láimh-se, a Phádraig ní raibh Goll ionchomhraic riamh ón lá sin go hoidhche a bháis níor thréan a chomhlann i gcath-ghliadh
Lá dá raibh an Fhiann i gcrích Lochlann na mór-sciath cuibhrighthe le Mac an Dáin acht Goll amháin a bhí uainn
Is amhlaidh a bhíomair-ne 'nár suidhe agus Lochlannach idir gach laoich sic Gur ceangladh sinn le draoidheacht dil idir thréan-fhear is laoch slim
A Phádraig, ba chruaidh an chéim nuair a bhí cách i n-imgéin, is gan súil againn go bráth le furtacht ná cabhair d'fhagháil
Breith a bhéil go docht ann tug Mac an Dáin go teann: ár gcinn do scur dár gcolainn le n-a chlaidheamh géar 's a lann
Ar bhreith breithe don Dán tigeas Goll ar ais go dian, do bhuail a sciath go lom loiscneach is d'iarr comhrac na bhfear bhFiann
Cúig céad laoch lonn 'na dháil dofuair Goll; a dtrí n-oiread eile ba ghníomh do 's a dtuitim le Goll i n'aonor
Briseadh catha dorinn an laoch le goin a shleagh dobhí mear faobhair; Mac an Dáin gér mhór a bhéim do chaill a cheann le Goll, gan réim
Réabas Goll go beacht teach ur-ghlic draoidheachta an Dáin, go bhfuair sé Fionn meirbh lag is an chuid eile den Fhéinn, Scuras Goll na n-arm tlacht gach fear díobh ó phéin; ní raibh puinn lúith ná neart 'sna seacht gcatha bhí ann den Fhéinn
Gluaiseas an uair seo amach iomlán Fiann Éireann gan feall, eagartha don uile thlacht buidhean gaisce agus cleas lann
Do ghluais Goll go hoirdhearc tlacht i dtús cathmhileadh 'na thimcheall mar bhí Conán, Caoilte is Conn clúmhar Clú Donn is Dáire uí Bhaoiscne
Cairreall caoin is Dáire Dearg Arnall mac Garraidh déid-gheal, Fionn ua Baoiscne barr-ghlan Oscar éachtach is Faolán feardha
Oisín grinn is Diarmaid Donn Duagán dubhach agus Fionn Ó Néill; Faolán fial is Crónán binn is Áinle grianach na n-arm ngéar
Aodh mac Fhinn is Mac Lughach na gcreach Mac Smóil an ghrinn is Oilioll fial; Gobha Gaoithe is Faillim óir ag seinm ceoil gach fear go sians
Armas Goll na seacht gcatha ar fad is foiligheas brághaid gach fir; gluaiseas fá dheagh-bhuaidh go hAlmhain Laighean an mór-shluagh
Dar do láimh-se, a Phádraig gidh mór a ghrádhas tú do chliar; dá mbeitheá i dtaithighe Ghuill an áir badh mhó do ghrádh dho ná do Dhia
LAOIDH MNÁ AN CHURACHÁIN
Laoidh Easa Ruaidh nó fós Laoidh an Bhoidhre Bhoirb
Atá scéal beag agam ar Fhionn, scéal is ionchurtha i suim, ar mhac Cumhaill ba mhaith gail budh cuimhin leam sin lem linn
dobhíomair-ne beagán sluaigh ag Eas Ruaidh mhic Modhairn feacht; dochonncamair chugainn fá sheol curachán mór 's gan ann acht bean
Caogad laoch dúinn um an rígh ba mhaith ár ngnaoi 's ár ngart fear dár n-éis is mairg do-chí - do ghabhamair ar gach crích neart
Éirighimíd uile go dian acht Fionn na bhFiann is Goll, d'fheitheamh an churacháin fa mall céim 'na réim ag scoltadh na dtonn
Níor fhan an curach gan tocht gur ghaibh caladh i bport ghnáith; mar ráinig gus an eas d'éirigh as an macaomh mná
Dob ionann deallradh dhi is don ghréin dob fhearr a méinn is a deilbh, an inghean tháinig i gcéin dobhíomair féin roimpi go soirbh
Mar ráinig sise puball Fhinn do bheannuigh go grinn dó; do fhreagair mac Cumhaill nár thim an beannachadh binn gan gó
Fiafruigheas Fionn fa dearg dreach cá tír don inghin dath-ghlain úir; "Cá treabh as a dtángais, a bhean innis scéala go beacht dúinn"
"Is mé inghean ríogh Thíre fó Thuinn inneosad duit go cruinn mo dháil ní fhuil treabh ann fán ngréin nár iarras féin, a fhlaith Fáil"
"Brígh do shiubhail i ngach ród a ríoghan óg is maith dealbh, an t-adhbhar fá dtángais i gcéin tabhair a fhios dom féin go dearbh"
"Mo choimirce ort, má's tú Fionn" do ráidh linn an macaomh mná; "Ar th'eineach is ar do bhuaidh gaibh mo choimirce go luath tráth"
"Glac mo lámh, a Ghuill an áigh is mé 'mo dheoraidhe deagh-mhná, ar do mhéin, ar th'eineach 's ar th'ucht a mhic árd-ríogh Féinne Connacht " Do ráidh mo rí ba mhaith fios "Tabhair fios cé tá ar do thí; gabhaim-se do choimirce, a bhean ar gach fear dá bhfuil i gclí"
"Atá im dhiaidh fá fhíoch tar muir laoch is maith goil ar mo lorg, mac ríogh na Sorcha is géar airm is é a ainm Boidhre Borb
"Geasa chuireas 'na chionn go mbeirinn ar Fhionn tar sáil, gan mé bheith aige mar mhnaoi gér mhaith a ghnaoi is a dháil " Do labhair Oscar an rúin mhir fear do choisceadh dinn gach rí: "Nó go bhfuasclaidh Fionn do gheis ní rachair-se leis mar mhnaoi " Do-chímíd chugainn ar stéad laoch is a mhéad ós gach fear ag siubhal na fairrge go tréan san iúl chéadna n-ar ghaibh an bhean
Clogad cruaidhe ar a cheann ar an bhfear nárbh fhann 's nár thréith, agus sciath dhrolach le n'ais le 'gcoisceadh gach fear fán ngréin
Claidheamh toirteamhail nár ghann go teann ar thaobh an fhir mhóir, é ag imirt chleas ós a chionn ag teacht do i gcionn an tslóigh
Dobhí ar ucht an fhir mhóir scaball líomhtha den ór dhearg arn-a cheangal le ceard glan d'airgead, d'ór 's d'fhionndran
Dhá chraoisigh gaisce go mbuaidh 'na seasamh le guala gach scéith; ar neart, ar ghaisce, ar ghail ní fheaca fear mar sin acht é
Dobhí inneall flatha is rosc ríogh fán bhfear sámh sin fa caomh cruth; maith a shnuadh, fa geal a dhéad fa luaithe a stéad ná'n sruth
Caogad laoch dúinn ar an eas gér mhór ár neart, scéal náir, ar dteacht don laoch i dtír ní raibh laoch dinn gan ghráin
Mar tháinig an stéad i dtír 's an fear nár mhín leis an bhFéinn, ní fheaca ionnamhail an fhir ag teacht go nuige sin i gcéin
Ón tuinn mar tháinig san gcrích d'fhiafruigh an rí ba mhaith clú "An aithnigheann tú féin é, a bhean an é siúd an fear adeir tú"
"Aithnighim, a mhic Cumhaill ghrinn 's is pudhar linn é don Fhéinn; tairgfidh mise do bhreith leis gidh mór do threis, a Fhinn fhéil " Éirigheas Oscar agus Goll ba dhoirbh a gcoscar i gcath, 'na seasamh i ngar don chuan idir an laoch cruaidh 's a bhean
Tig an laoch sin fa maith tlacht le fíoch is le neart 'nár gcionn is do fhuaduigh uainn an bhean dobhí ar a ghualainn ag Fionn
Tug mac Mórna urchur dian go cródha 'na dhiaidh den tsleigh; níor stad an t-urchar nár thréith dá scéith go ndearnaidh dhá leith
Do chaith Oscar ba mhór fearg an chraoiseach dhearg dá láimh dheis, do mhairbh don fhear mhór a stéad - ba mhór an béad dorinneadh leis
Ar dtuitim dá stéad san leirg iompuigheas le feirg is le fraoch; do fhógair, gér bhorb an taom comhrac ar an gcaogaid laoch
Leathmuich dhíom-sa féin is d'Fhionn caogad laoch nár thím 'na dháil, gér thréan a ngaisce 's a dtroid do gheall a gcosc le n-a láimh
Do cheangail trí naonbhair go mbuaidh san iorghail chruaidh sul do scuir; gér dheacair, ceangal na gcúig gcaol ar gach n-aon aca do chuir
Flann mac Mórna, cruaidh an cás fuair bás acht, gér mhór an t-éacht, ní raibh neach dá dtáinig as díobh gan a dhá thaoibh lán de chréacht
Do-bheir sé dhá bhéim go mear go dian ar gach fear díobh sin; dobheidís uile san uaigh dá bhfaghadh uainn-ne comhrac fir
Muna mbeadh an caogad laoch garg ag dul i n-arm do go leór dobheimís uile gan chabhair ó neach dá bhfaghadh uainn ceart ná cóir
Dochuaidh Goll an aigne mhir do leadradh an fhir i ngar dhó; gibé chífeadh iad mar sin ba gharbh a ngoil is a ngleo
Bhíodar a gclaidhmhte gan tocht ag snaoidhe corp agus scéith; a chomhmaith de chomhrac ag dís ní fheicfeadh arís lem ré
Torchradh le Goll na n-arm n-áigh mac ríogh na Sorcha, gér chás cruaidh; mairg tír i dtáinig an bhean fár thuit an fear san gcuan
Adhlaicthear linn ag an eas an laoch fa teann treas is gníomh; cuirthear leis fá bhrághaid gach meoir fáinne óir i n-onóir mo ríogh
d'éis tuitime an fhir mhóir ar bhórd an chuain, truagh an chéim, dobhí inghean ríogh Thíre fó Thuinn bliadhain ag Fionn ins an bhFéinn
Leath-bhliadhain do Gholl an áigh an laoch lonn nár thláth i gcath, 'na luighe, fa deigh-fhios linn dá leigheas ag Fionn na bhfleadh
Mac 'athar féin fa dearg dreach níor éar neach, truagh ná tréan, anois ó théarnuigh mo chruth is mithid dom scur dem scéal
LAOIDH MHÁGHNUIS MHÓIR
A chléirigh chanas na sailm, dar liom féin ní maith do chiall nach éisteann tú tallann scéil ar an bhFéinn nach cualais riamh
Dar mo chubhais, a dheigh-mhic Fhinn, gidh binn leat teacht thar an bhFéinn, rith na salm ar feadh mo bheol gurb é is ceol liom féin
Ó táir ag iomarbháidh na salm le Fiannaibh Gaedheal na n-arm nocht, a chléirigh, is aithreach leam nár scaras do cheann red chorp
Gabhaim do choimirc, a fhir mhóir guth do bheoil is binn liom féin an tallann thógbhais ar Fhionn is maith liom a chlos uait féin
Dar do láimh-se, a chléirigh cháidh dá mbeitheá ar an dtráigh so theas ag Eas Laoghaire na sreabh séimh ar an bhFéinn ba mhór de mheas
Eas Laoghaire an t-eas so thiar eas fá ndearnadh an Fhiann seilg; eas aoibhinn is áille sroth fá mbíodh gártha con ar leirg
Beannacht le hanmain an laoich ba dhorrdha fraoch anns gach greis, árd-rí Laighean, ceann an tslóigh is air do sloinneadh an t-eas
Lá dúinn ag fiadhach ar an leirg ní ráinig seilg i n-ár ngar, go bhfeacamair iomad bárc gus an dtrácht ag teacht tar lear
Cuirid a gcabhlach fá thír i gcladach nár mhín dar linn; dob iomdha sár-phuball sróill dá thógbháil dóibh ós a gcionn
Cuirid a ngasra fán gcoill theannadar ortha a n-airm n-áigh; ualach gualann gach fir móir 's eadh rugadar leo go tráigh
d'fhaduigheadar a dteannál tréan siúd é 'na scéal nach raibh go tim; a samhail anoir ná aniar ní fheacaidh riamh Fianna Finn
Tigimíd anoir 's aniar cruinnighid an Fhiann as gach áird, seacht gcatha i n-eagar go prap tigid go mac Cumhaill re táisc
d'fhiosruigh mac Cumhaill dá fhéinn an bhfionnfadh cia ceann na mbárc; "nó 'n bhfuil 'fhios agaibh cá slógh do-ní tionól ar an dtráigh " Is é glór do chan sé linn Fianna Finn, flaith na sluagh; gibé rachadh d'iarraidh scéil go bhfaghadh féin a bhladh 's a bhuadh
Do labhair annsin Conán Maol mac Mórna mór fa claon ciall: "A mhic Cumhaill chródha na gcath cia bheadh ann acht flaith nó triath"
"Dá bhfaghainn-se neach dár bhFéinn fear gabhála scéil an tsluaigh," do ráidh Fionn, flaith na bhfear "go bhfaghadh breath agus buaidh " Labhras Conán leis arís "A dheigh-Fhinn, cia rachadh ann acht Feargus fír-ghlic do mhac ó's é chleacht dul thar do cheann"
"Mallacht ort, a Chonáin Mhaoil" do ráidh Feargus ba chaoin cruth, "rachad-sa ag iarraidh scéil ar grádh don Fhéinn 's ní fád ghuth " Gluaiseas Feargus an mac óg isan ród i gcoinnibh na bhfear, is d'fhiafruigh díobh de ghuth mhór cia na slóigh sin táinig tar lear
"Atá Mághnus orainn 'na thriath mac an Mhiadhaigh na sciath mbreac, 's é rí Lochlann ceann ár slóigh an laoch is mór fraoch is neart"
"Créad do ghluais an bhuidhean bhorb le rí Lochlann na long mbreac; an ag iarraidh cumainn na bhFiann táinig an triath tar lear " Adubhairt Mághnus go borb árd-rí Lochlann na long mbreac: "Béarfad-sa a bhean ó Fhionn dá aimhdheoin liom, agus Bran
"Do-bhéarfaidh an Fhiann comhrac cruaidh sula leigid uatha Bran agus cuirfidh Fionn cath i ndlús sula dtugaidh uaidh a bhean"
"Dar do láimh-se, 'Fhearguis fhéil as an bhFéinn gidh mór do theann, béarfaidh mise liom Bran nó comhrac dian fear dá cheann"
"Dar do láimh-se, a Mhághnuis mhóir as do shlógh gidh mór do mhaoidheamh, an líon tháinig leat tar lear ní bhéarfaid leo Bran tar tuinn " D'fhill Feargus, mo bhráthair féin ba shamhail le gréin a chruth; d'aithris do mhac Muirne mhór ar chanadar na slóigh tar muir, "Árd-rí Lochlann súd san tráigh ní gheabhaidh sé fáth gan chreich gan comhrac díbheirgeach dlúth nó do bhean 's do chú fá n-a bhreith"
"Ní thiubhraidh mise mo bhean d'fhear go ndeachaidh mé i gcré, is ní thiubhraidh mé Bran d'áis go ndeachaidh an bás im bhéal " Annsin do ráidh Fionn le Goll "Is mór an glonn dúinn bhur dtocht, gan comhrac díbheirgeach teann le rígh Lochlann na n-arm nocht " Annsin do ráidh Oscar go mbrígh "Coiscfead díot rí Ínse Orc, is clann an dá chomhdhalta déag bíodh ar mo cheann féin a gcosc
"Dar mo láimh-se, a mhic Cumhaill gidh chí tú mar táim anocht, rí díonmhar na gcomhlann teann scarfad a cheann re n-a chorp " Adubhairt Mac Lughach an áigh "Rí Fionn-Lochlann, dáil gan gó, coiscfead-sa é sin den Fhéinn cá bhfuil aca éacht is mó"
"Iarla na hIoruaidhe gidh teann" do ráidh Diarmaid Donn gan on, "coiscfead-sa é sin dár bhFéinn nó tuitfead féin ar a shon"
"Aisling do-chonnarc aréir" ar Faolán, "fa leor a ceart, rí thíre na bhfear ngorm gur scaras a cheann le n-a chorp"
"Beiridh beannacht; beiridh buadh" ar mac Cumhaill na ngruadh ndearg, "Mághnus mac Miadhaigh na slógh coiscfead é gidh mór a fhearg " Cruinnighimíd annsin an Fhiann foirtil dian na n-arm n-áigh a shleagh ar ghualainn gach fir móir is tiaghaimíd rómhainn go tráigh
An oidhche sin dúinn go lá mar ba ghnáthach linn ag ól, fíon is cruithneacht, cróch is céir 'sé bhíodh ag an bhFéinn fá bhórd
Mar sin gus an dara ló go bhfeacamair slógh le purt meirge rí Lochlann go hárd dá thógbháil ón dtráigh l'ár n-ucht
Iomdha cotún, iomdha triath iomdha sciath is lúireach garbh, iomdha taoiseach is mac ríogh is ní raibh laoch díobh gan arm
Iomdha claidheamh go ndornchlainn óir iomdha sróll dá chur re crann i gcath fuilteach Fhinn na bhfleadh dob iomdha sleagh ós ár gceann
Dob iomdha ann clogad cruaidh dob iomdha ann tuagh is gath i gcath rí Lochlann go fíor dob iomdha rí agus flaith
Nochtar Galgréine re crann bratach Fhinn fa garg i dtreas, lán de chlochaibh Thíre an Óir dar linn féin fa mór a meas
Nochtar annsin Fulaing Tóir bratach Ghuill† mhóir †mhic Mórna; minic fuair an sróll crosach deireadh 's tosach fíor-mhaiseach
Ar gcromadh a chinn san gcath dorinn gach flaith mar do gheall; Fiann Éireann na gcomhlann gcruaidh brisid ar shluagh Ínse Gall
Tárla mac Cumhaill na gcuach is rí Lochlann na ruag n-áigh le chéile ar tosach na sluagh uch, a chléirigh ba chruaidh an dáil
Dorinneadar imreasán teann a mbuillí ba shamhail le dhá órd; comhrac fuilteach an dá ríogh fa gontach a mbrígh 's a ngleo
Leagtar rí lochlann an áigh i bhfiadhnaise chách ar an raon, 's air sin gidh nárbh onóir ríogh cuireadh ceangal na dtrí gcaol
Ceangaltar rí Lochlann na dtreas le mac Cumhaill na n-arm n-áigh; eisean gidh gur mhór an gníomh do cheangail Fionn é gan spás
Annsin labhras Conán Maol an fear dobhí riamh go holc: "Druid suas ó Mhághnus na lann go scarad a cheann re 'chorp"
"Níl páirt agam leat ná gaol a Chonáin gan chéill, gan mhaith; ó thárla mé fá iocht Fhinn céad fearr linn ná bheith fád bhreath"
"Ó thárla tú fám mhéin féin ní imeorad béad ar fhlaith; fuaisceolad tusa ón bpéin a lámh shéin ag cur mór-chath
"Do dhá roghain duit arís má's leat dul slán dod thír féin; cumann, caoimhneas agus grádh nó do shlán do bheith fán bhFéinn"
"Freitim-se leis sin go bráth an gcéin mhairfeas dáil im chorp, aon bhuille bhualadh id aghaidh aithreach liom a ndearnas ort"
"Ní horm-sa dorinnis é ort féin dorinnis an call, a dtugais de shluagh ód thír beag fhillfeas arís díobh ann " An cabhlach sin táinig adtuaidh 'na sluagh lé gcuirtí gach gleo, chugainn, acht gér mhór a dtairm ba lia dá mairbh ná dá mbeo
Dar do láimh-se, a chléirigh dá mbeitheá ar an dtaobh so theas 's an cabhlach úd táinig i gcéin ar an bhFéinn ba mhór do mheas
Ag sin duit-se go grinn scéala Fhinn is Fianna Fáil, is comhrac Mhághnuis na n-arm ngéar noch táinig go tréan 'nár ndáil
Ó táim anois meathta, gan sliocht beag agat brígh mo scéil; táim anois gan chródh, gan seilg ort ag feitheamh 's ar do chléir
Mé féin is m'athair is Goll triúr fá mó glonn san bhFéinn, gidh táim gan chraoisigh, gan cholg ag éisteacht le dord ag cléir
Ag sin duit-se brígh mo scéil a chléirigh úd na leabhar mbán, dá mbeadh agam ceol na ngadhar uch, a Phádraig, ba bhinn anlá
COMHRAC MHÁGHNUIS MHIC RÍOGH LOCHLANN
Ris an bhFéinn
Leacht Ghuill do chráidh mo chroidhe, tréan-fhear Éireann iath-ghloine; ionmhain an té fán leacht atá, iomdha laoch ar ar imir forrán
Gér mhaith Tréanmhór agus Fionn, gér mhaith Baoiscne agus Cumhall, do ghabh Iollann a ngéill uile, idir thriath agus ró-dhuine
Naoi naonbhair dochuamair amach de mhaithibh na bhFiann bhfuilteach, fá Fhionn is fá Gharradh ghlan fá Chaoilte is fá Oscar
Do ghabhamair d'áirde na mbeann Fionn, flaith féinne, is Iollann, do ghabháil giall na mara ar na tonnaibh taobh-ghlana
Den taobh thuaidh de Thír na dTrácht dochonncamair mórán bárc ag seoladh san gcuan ngleannach dá mhíle long Lochlannach
Dá mhíle long táinig ann Mághnus mór mac Ríogh Lochlann; trí chéad i ngach carb den chabhlach is níor mheirbh an tréan-teaghlach
Táinig Mághnus mór i dtír re tréan-fhaobhar go hain-mhín; loisceadh leis ó fhraoch go tuinn den taobh dá dtárla d'Éirinn
Comhrac fiche céad ar thráigh iarras Mághnus dá dheas-láimh, agus tairgeas dá láimh chlí go dtroidfeadh ris an Árd-rígh
Tig an scéal go Fiannaibh Fáil Mághnus do theacht ina ndáil, 's nach géabhadh gan comhrac teann d'fhagháil ó Fhiannaibh Éireann
Is í comhairle tug an sluagh d'Fhionn mac Cumhaill arm-ruadh an tír d'fhágbháil don bhfear sula muirbhfeadh a mhuintear
Do thriallsam d'imtheacht annsin 's do ghabh uamhan ár muintir; tigid i mbárc ag dul tar tuinn an tráth táinig Iollann
Fiafruigheas Iollann tré fheirg d'Fhionn mac Cumhaill arm-dheirg: "Créad fár smuainis-se gan chleith go bhfúigfeá d'amhas Éire"
"Tá laoch mór iar dteacht anall chugainn a iathaibh Lochlann do ghabháil giall Éireann uile le neart claidheamh is cathuighthe"
"C'áit a bhfuil maithe na bhFiann nach déanaidís comhrac dian nach tiubhraidís comhrac teann do Mhághnus mac Ríogh Lochlann
"Cá bhfuil clanna Cumhaill fhéil Oscar nó Oisín na ndearg-éacht, nó Caoilte re gcuirtear cath nó Gobha Gaoithe nó Mac Lughach
"C'áit a bhfuil Mac Lughach na n-each nó Diarmaid Donn deigh-bhreathach
c'áit a bhfuil Dáire mac Smóil nó Cairreall† cruaidh †ua Conbhróin
"Cá bhfuil seacht mic Fheargais Fhinn nó Scáile† beag †ua Neamhain
c'áit a bhfuil an Fhiann uile nach cathuighid re haon duine"
"Dar do láimh-se, a Ghuill ghreadhnaigh iar n-áireamh duit mo theaghlaigh, fearr leo dul i dtalamh ghlas ná dul do throid le Mághnas
"Dar do láimh, a Ghuill ghruama ní thig duine beo uaidhe; sula gclaoidhfear uaill an fhir cuirfidh ár sluagh i dtalmhain
"Dar do láimh, a Ghuill gan ghráin ní lámhann duine dul 'na dháil, treise a luinne is méad a bhuile is truime thréan a bhrathbhuille"
"C'áit ar hoileadh Mághnus mór mac an árd-fhlatha gan bhrón, créad nach buailfeadh neach eile buille air i n-am iorghaile"
"Leithne a scéithe is clár a uchta truime is géire a lann gcorcra; gan coimhmeas ris fán ngréin ngrinn acht tusa féin, a Iollainn " Ní rachadh d'uirgheall re giallaibh acht Fionn mór ós na Fiannaibh an feadh mhairfeadh Goll nó Garradh áluinn réim a lúireacha
"Dá mb'áil leat, a Iollainn fhéil dul do chomhrac ris ón bhFéinn do chuirfinn-se mo bhraighde id theach amach go Cruachain Chonnacht"
"Ó nach faghaim-se san bhFéinn fear a fhreastail acht mé féin rachad do throid tar bhur gceann re Mághnus mac Ríogh Lochlann " Tairgeas Fionn d'Iollann mhór comhthrom Mhághnuis de dhearg-ór fán gcomhrac do shíneadh amach go maidin arn-a bhárach
Annsin adubhairt Goll greadhnach ionmhain croidhe mear meadhrach, go mb'fhearr leis comhrac an fhir ná maith ar talmhain truim-ghil
Comhraiceas Iollann ar an dtráigh agus Mághnus lámh ar láimh; do roicheadh néalla neimhe drithleanna teine teintidhe
Re sáthadh na sleagh nimhneach i gcneas na gcuradh gcomhshuimneach do roich siad seamanna na sleagh lasra uaine is deallradh
d'éirigh cioth fola ruaidhe de na sleághaibh slios-uaine; an tan ba dhearg an talamh ghlas tig fíoch Iollainn re Mághnas
Buaileas Iollann béim ar ais ós bile scéithe Mhághnais; treascras an lámh ghníomhach ghlan annsin de gus an talamh
Gabhas an lámh i n-airde ionmhain croidhe go ngairge; baineas an ceann dá bhrághaid bháin is tógbhas é 'na dheas-láimh
Gach comhrac dá dtigeadh go fíor go Teamhair rathmhair na ríogh, Iollann do choisceadh iad uile 's do chosnaimh clú na hAlmhuine
Do thuit le láimh éachtaigh Ghuill triar inghean Chonaráin Choruinn, Iarnach agus Caomhóg chas is Cuileann árd odharghlas
Do thuit Iarnach le láimh Ghuill is Cuileann odhar-ghlas aoibhinn; do thuit, ó's dá luadh, le n-a lann Oillearán mac ríogh Lochlann
Measa liom-sa Oscar amhra do thuitim i mór-chath Ghabhra ná fir an bheatha go beacht 's a mbeith uile fá aon-leacht
SEILG GHLINNE DIAMHAIR
Lá dhúinn<-ne> i nGleann Diamhair, lucht fiadhaigh críche Bhanbha, Fionn, Caoilte agus Oscar, lucht brostuighthe gach calmacht
Goll mórdha 's mac Aonchearda, dias ba láidir i n-aghaidh náimhde; Cairreall cródha is Conán, laoich nach cuireadh cath ar cáirde
Annsin labhras Conán go faobhrach le clanna Baoiscne breaghdha "Ní leigfear cú san eanach gan clann m'athar i láthair " Annsin labhras ann Caoilte mac Rónáin críonna calma: "Thuillis díombuaidh, a Chonáin is gheabhair ón iomlán masla " Annsin éirigheas Faolán feargach fear sparainne gach cnocáin; a choscadh linn níorbh fhéidir gur bhean béiceach as Chonán
Annsin éirigheas Goll na mbéimeann laoch thar céadaibh an curadh a choscadh linn níorbh fhéidir gur leag céada ar tulaigh
Annsin labhras linn Oscar mac Oisín coscrach calma "Mara bhféachainn dod aostacht dobhéarfainn díbh-se scathadh"
"Urraim ní iarraim uait-se" ol Goll gruama le hOscar, "óir is liom do thuit do shinnsir - dhortas linnte a bhfola " Éirgheas ann Clanna Baoiscne go borb bríoghmhar óirdhearc, agus cuimhnighid a bhfala do Chlannaibh neartmhra Mórna
Olc do glacadh an siosma le Fionn fiosach fíor-chalma, is maoidheas Clanna Mórna ba threoir dóibh ar Almhain
Éirgheas ann Aodh, flaith fialmhar agus Diarmaid ua Duibhne; cuirid an Fhiann ó chéile gidh cruaidh réidhteach na bruighne
Sular fhágsam Gleann Diamhair lucht fiadhaigh críche Bhanbha, do scaoil maithe na Féinne a gcoin éachta chun sealga
Tig orainn ceo draoidheachta for gach taoibh tar na gleannaibh, ar scaoileadh an dlúimh dorcha ní fheacsam aon dár gconaibh
Cuireas Fionn ordóg fá n'fhiacail fear nárbh iadhta re file, do thaidhbhsigh do le n-a linn gur san nglinn dobhí ár gcoin-ne
Do leig seacht gcatha na Féinne sinn i n-éinfheacht fán nglinn sin, fuair sinn ár gcoin ar iallaibh ag an Diamhair mac Mithir
Fosclam a chathair gan cumhangrach 's mac Mithir súgach ceanglam, nó gurbh éigean do scaoileadh gan ró-scíos dár gconaibh
Diamhair mac Mithir súgach laoch ba chlúmhar san domhan, dothug sinn é go hAlmhain i ngeall ceangla ár gconart
Ar son scaoileadh do mhac Mithir do dheimhin dúinn go dtiubhradh breith a bhéil do mhac Cumhaill ar leigean ar iúl gan diúlta
Fuasclam annsin do Dhiamhair tar éis iacadh na cánach deich gcéad bó, deich gcéad caora thug an Diamhar san áit sin
Deich gcéad each agus diallaid fá shrianaibh snasta órdha, deich gcéad brat snáitheach síoda deich gcéad sróll íodhain uaine
Deich gcéad de chornaibh cumhdaigh thug dúinn-ne mar an gcéadna, deich gcéad searrach 's a máithre fuair do láthair ó mhac Mithir
Is mise Oisín mac an fhlatha tig d'easbaidh mo dhil-cháirde; dá mbeadh an Fhiann ar marthain badh flaith mise an lá sin
LAOIDH LAIGHNE MHÓIR NÓ Teacht Laighne Mhóir ar an bhFéinn
Lá dá rabhamair i nDún Baoi, Fiann Éireann, líon ár gcuraidhe, ag coimhéad an chuain, gér dheacair, ó Chairbre† lonn †Lifeachair
Gearr dobhámair mar sin, a mhic Calpruinn, a chléirigh, go dtáinig chugainn Laighne Mór aon-mhac Árd-ríogh na bhFomhór
Trí leithbhliadhna roimhe sin nach deachaidh laoch dinn tar muir le heagla fíoch an fhir mhóir a chléirigh léigheas an chanóin
Ar dteacht do anoir tar muir do chlos anfadh na fairrge ó iomramh lámh an fhir mhóir 's ó bhuillíbh rámha an fhomhóir
A mhic Bhlaidhe, inghean an Deirg beannacht ar do bhéal gan cheilg, agus innis dúinn mar sin a ndearnabhair féin 's an fear sin
Do leag seisean a sheol i bportaibh díleann i ngar dóibh
agus do leig eachraidhe amach ó ainmnighthear an t-ollmhach Dob é fa claidheamh catha do mhac sin an árd-fhlatha lorg-fhearsad den iarann fhuar trí chéad caor iarainn 'na leath-bhruach
Dobhí coimhéad fán lorg mhór lomlán d'airgead agus d'ór, is de chlochaibh buaidhe eile d'uaislibh Thíre Tairngeire
Ar dteacht do-san i dtír béiceas ar mhodh nár mhín ag iarraidh troda don fhear agus teagmhála don mhileadh
Ní raibh aon laoch ar an bhFéinn againn-ne, truagh ná tréan, nach tiubhradh sé dár n-uaislibh tuitim ar a thuarastal
Is í comhairle dorinn Fionn le mac Mórna na mbéimionn, dul go pubaill an fhir mhóir i riocht fileadh i gcéadóir
Do ghluais agus Feargus amach Cnú Dhearóil agus Blathnat, go ráinig siad an phuball chóir 'na raibh mac ríogh na bhFomhór
Beannuigheas Fionn don fhear mhór freagras sin go binn dóibh is ní fheacadar thiar ná thoir d'uillphéist eile a shamhoil
Suidheas 'na phubaill annsin d'onóir roimh na filidh; cuireas Feargus dá láimh chlí agus Fionn ar a dheas-taoibh
Beireas chuige fá n-a bhrat Cnú Dhearóil agus Blathnat; seinnid ceol sítheach suain le ngabhdís draoithe deagh-dhuain
Fiafruigheas mac Cumhaill fhéill den óglach uathmhar aidhbhéil "Caidhe hainm bunaidh go beacht nó cia an tír a bhfuil himtheacht"
"Mac ríogh na bhFomhor thoir mé, a dhraoi uasail íodhain; Laighne Mór m'ainm bhunaidh ag cur gliadh gach aon churaidh"
"Innis, a churaidh chalma" do ráidh Fionn fa mór meanma, "créad an fáth fá dtige anoir go hÉirinn áluinn iascaigh"
"Inneosaidh mé duit-se sin a dheagh-dhraoi áluinn ionmhuin, an chúis fá dtánag óm thigh go hÉirinn áluinn iubhraigh
"Braighde Éireann is a ngialla 's a gcíos chugam gacha bliadhna, nó gan síol duine d'fhágbháil i nÉirinn iathghlais fhód-bháin"
"Iomdha óglaoch romhat riamh táinig i nÉirinn d'iarraidh giall; neach díobh níor fhill tar a n-ais ós duit atáim dá athrais"
"A dtáinig chugaibh anoir 's aniar 's a raibh i nÉirinn rómpa riamh, ní thiubhrainn áit suidhe d'aon fhear d'eagla comhlainn do dhéanamh " Fiafruigheas an curadh calma de na draoithibh deagh-amhra: "Caidhe an díol is díol libh a chuideachta ághmhar ionmhuin
"Do-gheobhaidh sibh airgead is ór 's gach ní is áil le bhur n-onóir, do-gheobhthaoi uaim gach aisceadh gach ní atá i n-uireasbhaidh"
"Draoithe sinn lán d'eagna" do ráidh Fionn dá fhreagradh; "cádhas uait-se dlighidh sinn ar heineach is é iarraim " Do gheall sé go dtiubhradh sin cádhas don chléir go cubhaidh "An fhaid bhiad san mbeatha i bhfos is dearbh nach éarfad éigios"
"Tabhair-se do bhriathar leis sin" do ráidh mac Cumhaill ó Almhuin "a bheith dílis dearbh led linn is dá ngabhann linn d'Éirinn " Tug sin a bhriathar gan gó nach sirfeadh air re n-a bheo, ná ar dhraoi dá dtiocfadh 'na theach cíos ná cáin ná cabhlach
"Mithid duit imtheacht tar hais dearbh go ndearnais do thuras; liom-sa anois ghabhas Éire is mé Fionn, flaith na Féinne"
"Má's tusa Fionn na Féinne" do ráidh Laighne go bhféile; "ní thugas-sa briathar rem ais acht do dhraoithibh gan ainbhfeas"
"Draoi mise, a churaidh chalma is fearr fil i n-iath Bhanbha; mo ghliocas níor sháruigh neach dár thaistil an bith braonach"
"Ag aighneas ort ní bhiad féin a Fhinn mhic Cumhaill arm-ghéar, ó thugas briathar go ngnaoi déanam síoth, tréigeam eissíoth " Dorinn seisean síoth go cóir Fionn mac Cumhaill mic Tréanmhóir, do féin agus d'Éirinn uile ba mhór an gliocas d'aon duine
Tomhaiseas Fionn gan fhios dó an t-óglaoch gan iomarghó; fahádhbhal le n'aithris duit fad an óglaoich 's a leathad
Seacht gcomhfhaid mhic Cumhaill gan bhréag dobhí i Laighne lán-tréan, 's a dhá chomhfhaid ar a tharsain b'uathmhar an fhaid d'aon phearsain
Tiaghaid Fionn i gceann a shlóigh beireas leis fíon agus feoil, eire gearráin cruinn de lón de mhiodh agus de bhrogóid
Do rad aoidheacht don fhear thréan ní chualas a chomh-mhór ó chléir; an oidhche sin go beacht le ceol agus le cluicheacht
Téid arn-a mhárach uainne tar na tonnaibh taobh-uaine, ceileabhras don Fhéinn i bhfus ró-bhuidheach iad dá thurus
Do-bheirim duit-se mo mhóid a Phádraig táinig ón Róimh, nach rabhsam ná clanna Cuinn i dteannta ar mheasa ár bhfulaing, Is mé Oisín do bhronnadh ór do ghrádh na bhfileadh 's na n-abhlóir, is truagh anocht mar atáim ó smuaineadh air gach aon lá
LAOIDH NA CON DUIBHE
Lá dá raibh Fionn, flaith na bhFiann, sular las grian ar gach fíodh, dochonnairc chuige san leirg fear cochaill deirg is con duibhe
Ba dheirge a ghruadh ná an rós dobhí a bheol ar dhath na sugha; ba ghile a chorp ná eala ar tuinn, a dhraoi-fholt slim is é dubh
Bhí coróin ríoghdha ar a cheann 's a chlaidheamh go teann fá n-a chrios; slat airgid 'na láimh chlí is réilthean ríogh ar a thaoibh dheis
Bhí brat fighte go bláthmhar ag folach a churacháin go léir, oibrighthe den ór cheárdáltha de na dathanna ba bhreághtha fán ngréin
Dobhí corn fíona 'na láimh dheis is dob áluinn a chruth 's a scéimh; slabhradh óir fá bhrághaid a chon ag teacht le cogadh fán bhFéinn
Ar dteacht don ghruagach as an gcuraigh roimh mac Cumhaill níor ghaibh col, acht d'fhógair go cruaidh ar an bhFéinn comhrac tréan na ngarbh-chon
"Mo lámh duit, a Chonáin," do ráidh Fionn "nach feaca samhail Bhrain go dtí indiu, an mhéid seo tháinig dem shaoghal go dtáinig 'nár ngaobhar an chú dhubh"
"Dar mo bhriathar, 'Fhinn " do ráidh Conán "is iongnadh liom tú bheith gan chéill, is gur fearr mo choileán, Ceann Doscuthach ná an chú adeir tú féin " d'éirigh an gruagach beag go luath ar uachtar an churacháin de léim; níor ghaibh scáth ná eagla é gur fhógair comhrac con ar an bhFéinn
Annsin do léigeamair ár gconairt síos ár ngadhair bhinn' dobhí riamh ar bun; an chú dhubh, gidh beag a clí do mhairbh sí orainn naoi gcéad con
Trí caogaid con dob fhearr léim rian, méin, scéimh is cáil, annsúd do chailleamair iad sa túr fá mhór-chumha tríd an gcoileán
"Teachtaire uaim," do ráidh Fionn gan stad "chun Cormac mac Airt mic Cuinn, d'iarraidh coileáin seilge na Teamhrach cúig céad coileán seang guth-bhinn " Dotháinig chugainn gan bhréag dá fhichid déagh-choileán con; Is ba luaithe leo ag gabháil siar ná eilit-fhiadh idir dhá chnoc
Do ghléasamair dá fhichid deagh-chú dob fhearr lúth, léim is rith; sula ndeachaidh grian faoi arn-a bhárach bhíodar ar lár ag an gcoin duibh
"A Chonáin Mhaoil bháin," do ráidh Fionn "léig síos Ceann Doscuthach indiu, mar shúil 's go mbuaidhtí léi an lá is go mbeadh an táir ar an gcoin duibh"
"Dar do láimh, 'Fhinn " do ráidh Conán "ní léigfead-sa síos mo Cheann Doscuthach féin, is dá ndéantá seilg indiu ná a mbárach ní thiubharthá greim ná cnámh don fhear mhaol " d'éirigh Manannán mac Lir amach dobhí seacht mbliadhna i bhfolach san gCéis; "A Chonáin Mhaoil, léig síos Ceann Doscuthach nó mar chú 'seadh rachaidh tú léi"
"Dar brígh mo bhriathar " do ráidh Conán "táim sásta go leor ar an scéal, acht go bhfaghaidh mé cead mo lámh chun mo lann gearrtha chur 'na taobh"
"Déanfad-sa cosa con ded lámha agus ceann con áluinn ded cheann féin; cuirfidh mé tú i bhfuirm con chun a bheith ar aon dol léi
"Cuirfidh mé tú i bhfuirm con chun a bheith ar aon dol léi; cheithre cosa cuirfead fút is mar chú rachaidh tú léi"
"Ar a bhfuil d'airgead i dTeamhair is d'ór dhearg ag Rígh Gréag, ní rachainn-se i gcomhrac leis an gcoin fhiadhain n-a bhfuil naoi ngéaráin aici ar gach taobh
"Acht léigfead síos Ceann Doscuthach is má chím mo chú ag fagháil loit, an gruagach úd a tháinig i gcéin dogheobhaidh aithne ar an éag le cioth cloch " Léigeamair síos Ceann Doscuthach is níorbh fhada dhúinn go bhfuair lot; baineadh trí iompódh as an ngruagach caomh an tráth chaith an fear maol cioth cloch
"Tóg Ceann Doscuthach as an ngleo a Chonáin chóir," ar Fionn le gean, "nuair nach fuil againn de choin na hÉireann ach maoidheamh cruaidh géar ar Bhran " Annsin do léigeamair síos an dís con ba mhaith gníomh; gidh go mbadh mhaith comhrac Bhrain is iomdha lot a bhí ar a taoibh
Ar feadh naoi n-oidhche is naoi lá dobhí an comhrac go tréan teann; "Is eagal liom," ar Fionn an fáidh "go bhfuil Bran ar lár go tláth fann"
"Crádh chugat féin " do ráidh Conán "'s a liacht fios atá id mhéir, nach cuirfeá id bhéal í aon nómant amháin le congnamh led choileán féin
"Nó má's doilgheas atá ort tríd tabhair domh-sa í fám ghéaráin; is beidh fios do láimhe agam go fíor feadh mhairfead sa tsaoigheal go bráth"
"A Chonáin Mhaoil bháin " do ráidh Fionn "dá dtugainn-se í fád ghéaráin, san olc atá anois ort féin níor liom féin go héag mo lámh " Annsin chuir Fionn suas 'órdóg is níorbh fhada go bhfuair fios: nach raibh fagháil marbhtha ar an gcoin duibh go nglaodhfaí a hainm 'na haghaidh "Cor " D'fhaisnéis Fionn go hiomlán a rún do Chonán mar fuair sé; do ghaibh meanma é 'gus lúthgháir is do scairt go hárd an fear maol
"A Bhran bhuadhach uaibhreach," ar Conán "a choileáin uasail nach fuair riamh béim, nach tú bhuaidh ar Phorcán gan Cheann lér ceangladh le meang sinn don chré
"Nach leat do thuit torc na binne is cat nimhe Chruachna na séad, is Lomnachtán Sléibhe Riffe is mórán eile nach áirmhim féin
"Ná cuir suim anois im ghlór ná héist níos mó lem ghearán, acht éirigh go buadhach binn cóir croith agus cor, a choileáin " Le maoidheamh Chonáin an lá úd dochuaidh an gnó sin ar bun, is le gníomh Bhrain arn-a bhárach do fágadh ar lár an chú dhubh
"A ghruagaigh bhig a tháinig i gcéin," ar Conán Maol, "led ghearr-chú, aithris dúinn anois gan bhréag cá hainm na ríoghachta darb as tú"
"Sliomán Ó Siama is é m'ainm ón nGréig Dhearg a tháinig mé; d'fhéachain comhrac bhur gcon lúith 'seadh thugas chugaibh mo chú féin
"Muna mbeadh an fios do bheith ag Fionn is maoidheamh Chonáin go géar ar Bhran, ní raibh riamh aon chú i nÉirinn do chuirfeadh créacht ar Chor
"Beannacht libh feasta, 'Fhianna Fáil is le comhthroid na gcoileán indiu; mithid dom dul dom thír féin ó chuaidh an t-éag ar Chor"
"Dar brígh mo bhriathar " do ráidh Conán "badh mhithid cheana dá léigimís doit, ach i n-éiric ár gcon 's ár gcoileán tabharfad-sa bás duit le cioth cloch " Ní tháinig stoirm ar shliabh riamh ná cioth cloich-shneachta aniar ar loch, ba thiugha is ba líonmhaire ag teacht ná mar chaith an fear maol cioth cloch
"Mo choimirc oraibh, a Chlanna Baoiscne is a Ghuill† aoibhinn †mhic Mórna, ó táim i bhfad óm mhuintir ná léig don fhear mhaol mé thórrthadh"
"Dár brígh mo bhriathar " do ráidh Goll "níl ní sa domhan is lugha dhéanfadh sé ná an ní is mó d'iarrfaimís air bíodh 'fhios agat anois gan bhréag
"Acht an breitheamhnas do-ghním idir gaiscidhigh is sílim go bhfuil ceart an dís laoch do dhul chun spairn go teann is an té bhíos ar lár an ceann de 'bhaint"
"Dar brígh mo bhriathar," do ráidh Conán "táim ró-shásta ar an scéal, acht go bhfaghad greim bhásta ar an ngruagach a tháinig i gcéin " Cá mbéarfadh ar an ngruagach go dian acht ar ghreim fiadhain 's ar chorrán géill go docht
is chualamair uile Fianna Fáil an tuairt chráidhte bhain sé as a chorp
"A ghruagaigh bhig Dhún an Óir sílim gan gó go bhfuil tú ar lár; sín siar go fada, fuar, fann go dtarraingead ort mo lann ghearr " Annsúd do shín an gruagach siar go fuar, fada, leibideach, fann; níor chuir cor de chois ná láimh gur thóg Conán a ghéar-lann
"Bí id shuidhe, a ghruagaigh bhig," ar Conán "níl mo lámh ghearrtha fós i bhfaobhar; ní fiú liom tú chur chun báis ach triall gan spás dod thír féin " Is é iongantas dobhí ar Fhionn is ar a raibh ann den Fhéinn gan gó an t-athsmaoineamh dorinn Conán go grod is an gruagach beag d'fhágaint beo
"Dar brigh mo bhriathar " do ráidh Fionn "is tú is sia saoghal fán ngréin dom dhóigh; dá fhaid shiubhlamair-ne le Conán sin a bhfeaca dá ghrása fós"
"Dar mo mhóid " do ráidh Conán "ní le grása dorinn mé é; nuair chonnarc chomh tabhartha é don bhás go mbadh ró-náireach liom é chur don éag " Dochuadhamair uile annsin ag ól an iomad slógh don dún, is do sheol an gruagach dá thír féin san bhfuirm chéadna gan aon chú
Gach bliadhain ar feadh aon bhliadhain déag do chuireadh an Gruagach long lán d'ór mar bhronntanas ó an nGréig go Conán Maol chun a shláinte d'ól
"Siúd oraibh, a Fhianna Fáil
ar Conán is ólaimís go folláin deoch; ní fheaca éinne fós is fearr ná an fear gearr ar ar bhuail mé an chloch " Dún an Duibh an dún so thiar flaith na bhFiann ba dhoilbh gnúis, impighim ort, a Phádraig na bhfeart go bhfaghaidh tú mo leacht sa dún
Mise Oisín† truaighe †mac Finn atá 'ghá innsint díbh anocht féibh mar chruthuigh Bran an gníomh - gurab í sin Laoidh na Con
LAOIDH AIRGHINN MHÓIR MHIC ANGCAIRT NA LONG nó Laoidh an Fhíocha
Lá dá raibh Pádraig i nDún, gan salm ar a úidh ná órd, téid go teach Oisín mhic Finn, an seanóir grinn ba bhinn glór
Beannacht ort, a sheanóir shuairc, is chugat ar cuaird táinig mé, a laoich-mhíleadh is maith dreach, a fhir nár éar neach fán ngréin
Scéala dob áil liom d'fhagháil uait a uí Chumhaill ba chruaidh colg, cia'n teannta is mó a raibh an Fhiann an feadh bhís riamh ar a lorg
Dogheabhaidh tú a fhios sin uaim a chléirigh sin na salm mbinn, an teannta is mó a raibh na fir ó goireadh sinn Fianna Finn
Dearmad fleidhe dorinne Fionn i nAlmhain re linn na laoch ar dhís den Fhéinn ó Dhrom Dearg fár éirigh a bhfearg 's a bhfraoch
Ar Chaoilte mac Cronchair chóir ua Rónáin an ghlóir ghrinn; ar Áinle mac Criomhthain suairc dias do dheargadh go luath a lainn
D'éis a ndearmaid um an ól tug an dias sin is dóigh linn mac Cronchair is Áinle úr freiteach bliadhna re múr Fhinn
Cuirid go tapaidh ag triall a laoidheang go dian ar linn; téid an dá fhéinnidhe fhial' go rígh Lochlann na srian slim
'Sé ba rí Lochlann san uair an fear bheireadh buaidh gach áigh Airgheann mac Angcairt na long rí ba chruaidh lonn agus lámh
Muinteardhas bliadhna ón rígh gheibhid an dís fa dearg dreach mac Cronchair na sleagh ngéar agus Áinle nár éar neach
Mar sin don dá fhéinnidhe úr' dís nár chuir cúl le huaill, seal dá n-aimsir ag an rígh 'na n-amhsaibh dobhí san uair
d'aithle na bliadhna gan brón ar theaghlach mhór an ríogh, gan easbaidh aoibhnis nó óil tig milleadh an tsóigh dá mhnaoi
Tug bean ríogh Lochlann na sciath grádh dian nach raibh gan gheis d'Áinle ghreadhnach na n-arm ngéar i gceilg léi go ndearnaidh feis
Gluaisid ó theaghlach an ríogh so an gníomh fár doirteadh fuil, go hAlmhain Laighean na bhFiann gluaisid go dian tar muir
Cruinnigheas rí Lochlann go luath a theaghlach 's a shluagh meardha, ocht rí déag ann, monuar
táinig an uair sin 'n fharradh
Seolaid ar bóchna go hard go crích Éireann na n-arm n-áigh, go hAlmhain Laighean na bhFiann gluaisid go cian ón dtráigh
Suidheas a phuible go luath rí Lochlann 's a shluagh nár thim ar thulchaibh leathana san muigh i ngar don bhruigh a raibh teach Fhinn
Cuireas a theachta go luath go mac Cumhaill na gcuach n-óir d'fhios an dtáinig a bhean go hAlmhain mhín na bhfleadh sóigh
"Do chuirfimís cumha uainn gus an tsluagh táinig i gcéin go rígh Lochlann na gcolg sean mar aon agus a bhean féin " Lochlannaigh, an bhuidhean bhorb le calmacht a gcolg i ngléidh, ní gheabhdís cumha dár chum Dia dá mbeith beo an Fhiann dá n-éis
Ní gheabhadh Airgheann na ruag cíos ón tsluagh ar son a mhná acht Éire ó thuinn go tuinn is sinn do choscairt go cnámh
"Ní fhágfad-sa agaibh teach ná beann ná abhainn ná tulach, acht Éire na gcnocán nglas do thógbháil liom im luingeas " Teachtaireacht ráinig go Fionn scéal do ghoill ar ár sluagh, comhrac aonair d'Fhiannaibh Finn d'fhagháil d'Airgheann ann, monuar
Freagras Áinle an comhrac cruaidh scéal truaghach ráinig san bhFéinn baitheas mhic Criomhthain mic Lir do thuit ar an dara béim
Ocht dtaoisigh fichead den bhFéinn agus Áinle féin ar dtús do thuit le láimh Airghinn mhóir sul dochuaidh ár slóigh i ndlús
Dorinneamair comhairle chruaidh a Phádraig dár dual gach ádh, cath do rígh Lochlann is dá shluagh beartuigheadh uainn ár n-ár
Fiafruigheas Fionn, flaith na gcuach de mhaithibh sluaigh Inse Fáil: "Cia choiscfeas Airgheann san treas sul rachas thar ais thar sáil " Do freagradh súd le Goll an sonn do chosain gach clú; "Leig mise is Airgheann san treas go roinntear eadrainn cleas lúith"
"Beannacht do bheith ar do bhéal minic do labhrais scéal maith; cuir leat cath an chlaidhimh chruaidh iomdha neach dochuaidh led chath
"Beir leat ceathrar den bhFéinn le nach eagal céim ar gcúl; bídís sin leat ded láimh dheis de shíol gCumhaill na gcleas lúith "Mac Lughach agus Oscar oll Diarmaid Donn is Mac an Léith dod dhídean ar bhéim an laoich bídís ar gach taoibh ded scéith
"Beir-se leat caogad fear mór nach furus do chlódh i gcath, dod anacal ar bhuille an ríogh de Chlainn Mhórna na ngníomh ngarg " Adubhairt Iollann gan time "Ní thiubhrad liom aon duine go ndeargad mo shleagh is mo lann i gcneas Airghinn, rí Lochlann " Freagraid a chéile go grod an dias laoch nár bhog báidh, Goll mac Mórna ba mhór fíoch is Airgheann, an rí nár thláith
Ceart-choimhmeas comhraic na dtriath ní fheaca mé riamh, ná a bhfearg; trí lá is trí oidhche gan biadh dobhí an dias san scainnear dhearg
Mar ghaoith earraigh ar an sliabh dobhí gach tréad ag triall 'nár gceann mar shruth uisce do cluintí a mbéim ag tuitim for scéith na mbeann
d'éirigheadh ós cionn na laoch cioth teine dá n-airm le gaoith, cioth fola de chneasaibh na bhfear dob ádhbhar bróin agus maoith
Dob é a n-iomthús fá dheoidh gidh arbh ádhbhar bróin dá shluagh, Airgheann do thuitim san gcath do láimh Ghuill lé mbeartaí buaidh
Ocht lá dhúinn-ne gan támh ag síor-chur áir ar an slógh, ceann ríogh Lochlann na sciath ndonn do mhaoidh Goll ar an naomhadh ló
Lochlannaigh, an bhuidhean bhorb ba mhaith a gcolg i n-am áigh, ó do marbhadh Airgheann na sciath ba thuirseach a dtriall thar sáil
Áine ní Bhalcáin rí Gréag b'í muime Airghinn is ní bréag, re ham bainte a chinn dá dalta ba dá shamhailt a himtheachta
Oscar is Oisín an áigh Conán is Cairreall cneas-bhán, muna mbeith meas Finn na bhfear do bhainfeadh sí a gcinn den cheathrar
Ba líonmhar féinnidhe agus sonn agus curadh ba throm trost; acht samhail Oscair, mo mhac ní raibh aca thall ná i bhfos
Seacht bhfichid is míle sonn do thuit le Garradh is le Goll ó d'éirigh an ghrian go moch go ndeachaidh sí siar an-mhoch
Seacht bhfichid de chlanna ríogh ba mhór gaisceadh agus gníomh, do thuit súd le hOscar an áigh le Cairreall is le Conán
Dar an mbaisteadh thugais orm a chléirigh chanas na sailm, do thuit liom-sa 's le Fionn na bhfear cóimhlíon ceann ris an gceathrar
Seacht gcatha de bharr an tsluaigh do thuit le hOscar na mbuadh; acht mac Cumhaill 's a shluagh garg mar chaor theine 'na mór-fhearg
Muna ndeachaidh neach le baois do ghluais le gaoith nó le gréin de shluagh Lochlann, dearbh daoibh ní dheachaidh neach dá thír féin
Dá bhfaghadh sé comhthrom na n-arm deagh-mhac Angcairt na long nglas, i nAlmhain leabhair ar thriath ní glaodhfaí, acht an Fhiann as
Tuilleadh agus leath ár bhFiann do thuit ar an sliabh ó dheas; acht an tráth do luigh an ghrian ní mó ná ár dtrian dochuaidh as
Dobhádhas féin isan ruaig a Phádraig dár dhual gach crábh, acht gidh tángamair-ne as ní dhearnamair ár leas an lá
GARRADH GLÚNDUBH AGUS NA MNÁ
A mhná áille Féinne Finn, imridh-se féin bhur bhfithchill; sibh-se sósair an ríogh ghlic, mise im sheanóir aimh-nirt
Bruth aoise do mhearuigh me, im chomh-aois do bhur n-aithre; is aithe gach dealg isso, ní comh-dhír ár gcomh-chluicheo
Cumhan liom lá ag Loch an Eoin - ní maith seanóir gan sean-sceol dá dtáinig ár n-ár uile tré iomarbháidh aon-chluiche
Dobhí Guaire, giolla Fhinn ag fáith-imirt ar fithchill agus Fionn Bán mac Breasail dá dtárla dóibh imreasain
Fa fearr d'imearthachFionn Bán ná Guaire ó Ghlais Bearráin; rug Fionn Bán ceithre cluiche ní rug Guaire aon-chluiche
Fásas fearg mhór i nGuaire re mac Breasail brat-uaine; do ráidh olc dáiríribh ris tré n-a bheirt ndírigh ndílis
Mar do hiomcháineadh Fionn Bán tógas go luath a leath-lámh gur bhean do bhéal Ghuaire dhil dorn ó mhac bhuadhach Breasail
Éirghid suas an Fhiann amhra fhial oscardha fhíor-chalma; saoth leo giolla na flatha do bhualadh um dhroch-fhatha
Éirghid suas fianna Fhinn Bháin is fiann Fhinn† mhóir †mhic Dubháin fiann Chaoilte, fiann Chonáin chain fiann Oscair is Fridomhain
Éirghid a los Guaire ghlain fiann Fhinn féin, fiann Mhaoil Eanaigh; fiann Duibh Dromann a Ros Guill fiann Ghuill agus fiann Iorghuill
Éirghid uile an Fhiann amhra arm-ghéar áluinn oscardha, tug truaill gan claidheamh, is cluin lúith a ndéagh-fhear le harmaibh
Is annsin adubhairt Fionn féin "Éirigh dá fhios, a mhic mhór-thréin, créad dá bhfuil fearg na Féinne créad dá bhfuil a gcoimh-éirghe"
"Guaire do ghiolla-sa féin" ar Camán† blasta an †Bhláith-shléibh', "ní suaill an t-ádhbhar dá bhfuil a mharbhadh do mhac Breasuil"
"Gabhthar mac Breasail," ol Fionn "ná gabhthar comhtha dá chionn; nár ba comairce dho dhe Diarmaid, Oisín ná Caoilte"
"Dar do láimh, a Fhinn go nglóir dar huaisle is dar honóir, ní muirbhfidhear mac Breasail ó thárla i n-imreasain"
"A athair, oiris go mín a mhic Cumhaill," ar Oisín, "breith dhíreach is dú do fhlaith nocha briathar baoghal-bhraith
"Gidh sinn-ne dobhiadh gan chosc díot-sa dlighthear ár dteagosc; tabhair fád dhéid fis do mhéar ná beir luath-bhreith ar leathscéal"
"Gabhthar Faolchú mac Máil Chruim giolla mhic Breasail bharr-dhuinn; mar do marbhadh Guaire glan marbhthar leat-sa féin Faolcha " Tiaghmaoid i n-aghaidh Fhinn Bháin ó mhac Cumhaill eineach-náir, go rugsam mac Breasail lenn go teagh Fhinn, rí Fiann nÉirenn
Do fhiafruigh Fionn d'Fhionn eile caithmhileadh árd Almhaine: "Créad do rala dhuit-se dhe ó do mharbhais ann Guaire"
"Guaire do ghiolla-sa, a Fhinn bachlach dobhí fád fhithchill; táinig trí maidne muiche dom ghreannadh um aon-chluiche
"Bheireas ceithre cluiche air-san ar Ghuaire," ol binn-Bhreasal, "rom-loisc an uair ba lonn leis tré uaill agus tré aitheis
"Do rad orm aithis teann i bhfiadhnaise Fiann nÉireann níorbh im ghiolla, níorbh im laoch tan ba hairc níorbh im óglaoch
"Gabhaim-se suas an lámh dheis is ní tardas ann éisleis, go dtugas dorn tar a bhéal ní innisim acht fíor-scéal"
"Beannacht ar an láimh tug dhó" ar Óisín, "ní hiomarghó dod ghiolla, a Fhinn na bhfleadh ní gan fátha do buaileadh
"Muna maithe an dorn da íocfaidhear riot, a ró-fhlaith, rod-fia uinge óir gach fir an líon táimíd d'Fhiannaibh
"Dóigh dá mbadh maith leat-sa sin a n-olc do chosc ar ghiollaibh, Guaire, Camán is Saltrann seang ag imdheargadh Fiann nÉireann
"Guaire d'imdheargadh Finn Bháin Glas d'imdheargadh do Chamán, mó gach scéal Saltrann Solamh do rádh uilc re Feardomhan
"Fionn mac Breasail ó Ráith Orc mar tug dorn dod ghiolla-so, tabhair, a fhlaith na gcorn chain dorn do ghiolla mhic Breasail"
"Mo bheannacht, éirigh dod thoigh" do ráidh Fionn re mac Breasoil; "luach a ndubhairt Guaire féin dlighidh searbh-bhriathar sár-bhéim"
"Iarraim-se fós d'aisce ort a fhlaith na bhFiann bhfaobhar-nocht, nár badh béas ó so go bráth giolla de mheas re hóglách " Tugsam luighe ó bhéal go béal Fiann Éireann uile d'aon-scéal, nach lámhfadh bheith i bhféinn Fhinn giolla nach dtiubhradh urraim
Mise is giolla dhaoibh-se anocht urraim uaim daoibh, a bhantrocht; tugas mo bhriathar deagh-luighe nach trodfainn re hinghean-raidh
Gidh cian dobheimís maille a bhantracht Fhinn Almhaine, an gcéin bhus cumhan liom an lá ní imrim libh-se, a mhná
TÓITEÁN TIGHE FINN nó Laoidh na Truaighe
Truagh liom sin, a láithreach lis mar a ndearnadh an aincis; atáid sonn bhur scéala, meabhair linn bhur ndroich-scéala
Méala liom tú bheith mar sin, a láithreach bhuadhach bhárr-ghluin, Clanna Mórna gan bhrígh fó leacht tug comhlann an láithreach
Do ráidh Ailbhe, cuimhin linn "Guais an áit i bhfaghthar sinn; dá dtigeadh aon neach tar lear ní bhfaghadh bean dínn ag a fear " Do ráidh siad na mná go fíor le hinghin dath-ghil an ríogh: "Ó nach fuil comhgair dár gcomhair féacham congnamh ar sheanóir
"Leigeam gáir chatha gan cheilg san mbruidhin dath-ghil sróll-deirg, go bhféacham cá posta is fearr dár bhfostadh is dár gcongbháil
"Garradh mac Mórna, an laoch lonn dá gcluineadh gáir éagcomhlonn dothiocfadh gan cheilt fán ngáir 's do-dhéantaí leis ár lúthgháir
"Ceanglam a fhionnadh 's a fholt do thaoibh na bruidhne go docht go nach tiubhradh ár r'ár linn ó thárla 'na shuan-toirchim " Do cheangladar na mná go fíor mac Mórna, fa mór an gníomh; do leig siad gáir chatha gan chóir dóibh sin dob ádhbhar dobróin
Preabas Garradh leis an ngáir fágbhas a fholt 's a fheoil go cnámh, dochuaidh fá na mnáibh amach níorbh fháth sin dá mbeadh díomsach
Adubhairt-sean dá gcur san dún "Dob é bhur leas gan iompughadh; bhur ngáir mhagaidh díbh ba nár beidh sibh ar maidin 'nbhur dteannál"
"A sheanóir chrín, bí id thost leig dúinn-ne tú do theagosc; do-dhéan-sa mioth-uaill air sin crioth-fhuar mná d'éis a foilce"
"Gidh táim-se im sheanóir thréith is fada ó ghlacas mo scéith; díoghlad oraibh bhur scigeadh lasfad ceann an aithinne " Éirigheas Garradh thall is tigh gabhas 'na láimh tuaigh conaidh; do bhain san gcoil gan tséana naoi ngabhla fuinnsean tréana
d'fhaduigh teine san tigh mhór ó theinteán go soiche a mheadhon; do chuir mór-dhóghadh is an teach níorbh é an seanóir trócaireach
Iadhas seacht ndóirse tighe Fhinn do chuir seacht nglais ar gach ursain; do-ghnídh teine dá marbhadh dá dtáinig a mór-dheacra
"Leig mise amach ar son m'athar" ar inghean Chuinn Chéad-chathaigh, "orm féin nó ar bhuidheachas Fhinn a Gharraidh uasail an fhuilt fhinn"
"Ní leigfead amach tú ar t'athair a inghean Chuinn Chéad-chathaigh, ort féin ná ar bhuidheachas Fhinn tusa amach ní leigfinn"
"Leig-se bean Chonáin an áigh is bean Chaoilte amach 'na deáidh, agus bean mhic an Reithe má áil leat cumann cleithe"
"Tar, a bhean mhic Reithe, ibhfos cumann cleithe noch ndearnois; ó nach fuil mac Réithe ibhfos ní fhuilim féin dá chumos"
"Gaibh coibhche, a Gharraidh go nglóir" ar deagh-inghean uí Chuinn chóir, "lán duirn dár bhfuilt sa dún do leigean leat gan iompughadh " Do gheall Garradh coibhche chóir do na mná, gion gur chómhaill dóibh, go bhfeaca dual ó gach mnaoi 'na ghlaic chuanna den chéid-ní
Dochonnairc Garradh nár thim a raibh istigh de chlannaibh ríogh; i ndiaidh na dála gan ghus d'iaidh go dána an dorus
"Nára beo Garradh do bráth ó táthaoi istigh go teann, má leigim duine isteach ná duine amach dá bhfuil ann " Gluaiseas Garradh fán nglinn mar bhí an tigh ag tuitim; do chodail go meadhon laoi ghlain i nGleann Cuach fán Mumhain
"Iongnadh an ní tárfas dom" do ráidh an féinnidhe gan on: "gáir chon is ban is daoine dá loscadh is ag éagcaoineadh"
"Créad an ceo so chugainn aniar " do ráidh Fionn, flaith na bhFiann, "is ceo éag-choscair dá chur nó tighthe dá ngéar-loscadh " Tugaimíd léim iongantach árd fágbham ár seilg i ngach áird, ní raibh slán dár dtighthibh thoir acht bun gach cleithe i dtalmhoin
Do chuir gach fear crann a shleighe fán mbantracht san mór-theine; ní fhuaireadar dá mnáibh gráidh acht oirdne beaga toiteáin
An bás sin fuair Mac Lughach níor bhás cneasta do churadh: a dhul d'éag de chumha a mhná Lugha† géar †mac Lucharmáin
Ní raibh Fionn na Féinne 'na bheathaidh gidh bhí dá héise; neart mná seolta fá n-a chéile ní raibh san bhflaith féinne
Do loisceadh san mbruidhin tsiar an bhean is fearr bhí ag Fionn riamh; fa solas a gruadh 's a dearc Ailbhe† áluinn †inghean Chormaic
Do loisceadh ann dá each Fhinn is a charbad árd aoibhinn; ba mhór easbaidh an tighe do mhac Cumhaill Almhaine
Do loisceadh céad sciath dualach agus céad cotún cath-bhuadhach, dá chéad lúireach is céad lann dá chéad scabal is cathbharr
Do loisceadh céad each mín-ghlan d'eachaibh Fhinn, an t-árd-fhlaith, go n-a muincibh gloinidhe go n-a srianaibh órdhaithe
Do loisceadh trí chéad coileán con fa mór an easbaidh iad son, le Garradh i mbruidhin Fhinn de chonaibh áille mhic Cumhaill
Do loisceadh trí chéad ciste mór do choimhéadadh airgead 's ór; do loisceadh, is ní bréag a rádh trí chéad corn agus cupán
Do-bheirim briathar do Dhia fám chlaidheamh is fám sciath, gur éag de chumha a mban deich céad mar Mhac Lughach láimh-gheal
Do loisceadh ann cruit Dháire do chuireadh suan ar tháinte; an tan do seinntí gan gheis Fianna Éireann do chodladh leis
Do loisceadh trí chéad seanóir seang de rígh-mhathaibh Fiann nÉireann, de chlannaibh taoiseach maille de chlannaibh meara bríoghmhara
Do loisceadh trí chéad cailleach san mbruidhin áluinn árd-bhladhach, is altrom mac ríogh fá leith ar mhac Cumhaill Almhaine
Do loisceadh trí chéad inghean mhaol ba sholasda ucht agus taobh; ba áluinn an bhantracht bhan dá loscadh is dá niomh-ghon
Naoi dtrátha dhúinn iar sin ag lorgaireacht Gharraidh; fuaireamair Garradh an gharbh-ghnímh annsan gcarraig ós an gCraoibh
Mar dochonncadar i gcian Garradh, Fionn agus an Fhiann, dís fa calma ar gach cosán ann go dtugsad achmhusán
"Scíth uainn 's faitchíos ort, a fhir a Gharraidh ghairbh ghnúis-ghil; do loiscis ár mná maordha duit-se is ádhbhar aithmhéala
"Tiaghadh uainn gus an uamhaidh drong ró-mhór dár sluaghaibh; gabhaidh an féitheach fionnach tabhraidh amach an sein-sionnach"
"Ó's tú féin atá dom sheilg a Fhinn mhic Cumhaill arm-dheirg, tar san uamhaidh dom fhionnadh is gabh go cruaidh an sein-sionnach " Do ráidh Fionn flaith Féinne Fáil "Tabhraidh Garradh libh ar láimh, deinidh a luighe is a leacht mar ar loisceadh an bhantracht " Deichneabhar ar fhichid, céad ochtar agus sé fir déag do thuit le Garradh san uamhaidh is mór an t-ár aon uaire
Tré 'fhaid dobhí Garradh gan biadh tug urchar uaidh dá sciaith, tug lámh fá n-a bhruinne bhán is táinig amach in' aonarán
Mian cluiche ná gáire 's gan toil aon ní dá áille, ní raibh ar Gharradh gharbh go bhfeacaidh an bhantracht lán-mharbh
Leigeas gáire ós a gcionn ba lán-chlos d'Fhiannaibh Éirionn: "Aoibhinn liom bhur mbeith mar san a bhantracht," do ráidh Garradh
"Ionnus nach gnáthóchaidh sibh go buan fonómhaid fá sheanóir lán-truagh, bhur marbh amuich is maith liom féin" do ráidh Garradh nár mhaith méinn
"Iarraim d'athchuinghe ort, 'Fhinn" do ráidh Garradh ó Liathdruim, "gan mé do mharbhadh anos go héirghe gréine imbároch"
"Is leat an athchuinghe sin uaim" do ráidh mac Cumhaill arm-ruadh, "gan do mhilleadh ar an maigh go héirghe gréine imbárach " Garradh an oidhche sin gan biadh dá choimhéad dobhí an Fhiann; ag éirghe don ghréin go moch d'éaluigh Garradh fán éadoch
D'éaluigh Garradh ón bhFéinn 's níorbh fhios do neach díobh a raon; gan 'fhios dóibh ar talmhain truim cár ghaibh Garradh ó Liathdruim
Tar sliabh Tulchan go fíor go ráinig go Tuath Inbhir; ó Thuaith Inbhir Garradh na nglonn uchón
is damhna déar-throm Go Maigh an Róid tar gach raon go Dún Macha na mór-naomh, go Carnán Éile inghine Eachach gluaiseas Garradh géar-reathach
Go Maigh an Bhaill Bheo 'na réim lámh dheas le Dún an Fhir Léith, tárla i nGleann Beacáin binn láimh le ceann Locha Liathdruim
Iar sin go hárd ós muir do Gharradh gharbh mhala-dhubh
téid san uamhaidh sin de léim codlas an Garradh garbh-léith
Níor mhothuigh Garradh an Fhiann go dtángadar anoir 's aniar, go leigid san uamhaidh gáir a chodladh níor chodladh sámh
Comhraiceas Garradh agus Aodh gur baineadh, fa damhna déar, an ceann san uaimh dá athair fa gníomh uathmhar anaithnid
An lámh sin do mhairbh Garradh do líon d'fhuacht 's de ghnáth-ghalar; fuil Gharraidh dochuaidh fán láimh ba chóir gach galar dá gabháil
Táinig Aodh amach 'na réim ní fhuair duine ann den Fhéinn; báthas é féin is an tuinn Aodh mac Garraidh ó Liathdruim
Adhlacthar Garradh agus Aodh ar slios an chuain taobh re taobh; tré smaoineadh ortha gach uair is tinn mo chroidhe 's is ró-thruagh
Ag sin duit, a Phádraig, scéal is mé Oisín go n-iomad n-éacht; is ionann 's nimh dom bheith dá luadh is tinn mo chroidhe fá amhluadh
Oisín mac Finn d'AODH MAC GARRAIDH GLÚNDUBH
Ceard ghaisce do fhóghnadh d'Aodh gidh tá a leacht le taobh an chuain; dursan nach táinig sé slán lámh do chuireadh ár na sluagh
Cosmhail fuaim a bhuille i gcath le fuaim a luinge do loch; ionmhain lámh do scoilteadh sciath gidh tá i gcarcair chriadh is chloch
Aodh mac Garraidh, maith an mál níor chaith a fhala ar ól; ba leor a ghaisce i ngliadh nochar áirde sliabh re slógh
Aodh ón nGlais-linn grádh na mban lámh chaomh ó n-a caislinn chor, cúl slat-cham ar ar shill bean glún ghlan ag altrom cinn con
Inghean fhionn ag reabhradh ris dá mheadhradh ó chionn go cois; bean ag reic iorna chúil chais le súil nglais mhic ríoghna Rois
Glacach d'óghaibh go nAodha bhfionn dá bhfoghail re taobh na dtonn; ionmhain seang-mhéar gan sugh ann ag crú na gcrann gceann-réidh gcorr
Mac Garraidh sciath-ghlan gan sceinm i ndeabhaidh do bhiathadh baidhbh; claidheamh leathan i n-a láimh loinn mar threathan do thuinn a thairm
Aodh mac Garraidh an ghlúin ghlain ar a chúl níor thaithigh troigh; tug cath gan cháirde don mhuir is cath gur mhuigh an fhairrge air
Aodh na Cruachna, croidhe bog bile luachra nachar lag, snuadh a chéibhe ar lí na leag gár bheag di a féire 's a fad
An tAodh† sin †mac Garraidh garg ní thug ós ard urchur gearr; nochan fhacaidh mé den Fhéinn fear seacht mbliadhan ndéag ba fearr
Aodh fa séaghainn ar seilg fear go ndeilbh ndéadla ndeirg ó dochuaidh a ghal 's a ghníomh dá aithle fa críon gach ceard
LAOIDH AN TSEISIR
Seisear dochuamair le mac Cumhaill ar sleasaibh Almhan an fheoir mhín; é féin ós a gcionn ní cheilim, Fionn an seiseadh dearbhtha draoi
Dobhí Oisín deigh-bhreathach ann is Diarmaid Donn, laoch nárbh fhann; réim idir a gcinn 's a gcosa Conán féin is Oscar ann
"Sloinnidh dúinn, a ghasra dheagh-laoch" do ráidh Fionn a fuair gach fios, "is cuiridh ar iúl dúinn mar sin cá ceol is binne libh san mbith"
"'Sé an ceol is ceol domh-sa" do ráidh Fionn, flaith an tslóigh, "an ghaoth ag buain lem bhrataigh réim tréan-laoch fá shacaibh óir"
"'Sé an ceol is ceol domh-sa" do ráidh Oisín i n-a dheoidh, "aos dána 's a nduais i dtaiscidh sámh lem chluais a gcluinstean ceoil"
"'Sé an ceol is ceol domh-sa" do ráidh Mac Lughach na n-arm sean, "léim ar gcliabh mo chon dá chlaoidhe le fiadh dá chur as doire damh " Adubhairt Conán gurabh í an imirt ceoil ba bhinne dá gcualaidh féin: luas láimhe ar feadh bruidhne an fear maol gan chuimhne ar chéill
Neart a chuilg i dtír námhad dá ndeacha i gcath ní choigeoladh sé; leadairt a gcinn is a gcosa ceol ba bhinne le hOscar fhéil
"'Sé an ceol is ceol domh-sa" do ráidh Diarmaid na ndearc mall gidh go dtugadar ró-ghrádh domh-sa comhrádh ban is annsa leam " LAOIDH AN OCHTAIR
Is cumhain liom imtheacht ochtair is é bheir tocht ar mo mheanmain; cuid dá n-eachtra ní cheilim ó nach fuilim go calma
Oscar is Caoilte cruthach, Mac Lughach, laoch go moltar, Fionn féin is Diarmaid déid-gheal cúigear léidmheach dár n-ochtar
Mé féin, Roighne is Cairreall b'iad an fhuireann gan locht sin, cinneadh linn as chrích Bhanbha ag sin anmna an ochtair
Imtheacht orainn, scéal dearbhtha inn go calma fán sotal; d'fhágamair dún mic Cumhaill cumhain liom imtheacht ochtair
Do gabhadh linn dún Ríogh Alban gér chalma an gníomh ochtair; gabhadh linn a gcumha 's a ngéille cumhain liom imtheacht ochtair
Do gabhadh linn dún Ríogh Sacsan gerbh iomdha glas is eochair; do gabhadh an rí le mac Cumhaill is cumhain liom imtheacht ochtair
Do gabhadh linn dún Ríogh na Spáinne a dtáinte 's a sochmhainne do ghabhamair a gcumha 's a ngéille is cumhain liom imtheacht ochtair
Do gabhadh linn dún Ríogh Fraince ó's ann dobhí gach dochar; do gabhadh an rí le mac Cumhaill is cumhain liom imtheacht ochtair
Thugamair cath na hEadáile de bhrígh teagmhála 'na portaibh, ar ár dtriall chun na hIndia a Dhia
ba sinn-ne an t-ochtar
Thugamair cath na Breatan b'eaglach é is ba docair; thógamair géill an domhain cumhain liom imtheacht ochtair
Do thuit Crom na Carraige ar an bhfairrge le hOscar gníomh curaidh ba mhac domh-sa cumhain liom imtheacht ochtair
Níl ó Éirinn go Sliabh Alp gidh garbh sin mar aistear, ó thigh Mághnuis go Fánaid nach raibh fá cháin ag an ochtar
Mhairbh Goll Mághnus ar an tráigh is cumhain liom imtheacht an ochtair; mhairbh sé an Dearg Mór i dTeamhair is cumhain liom imtheacht an ochtair
Do mhairbh Diarmaid críoch na mbuadh is cumhain liom imtheacht an ochtair; do mhairbh Oscar lámh na mbuadh is cumhain liom imtheacht an ochtair
Do mhairbh sé féin a dhearbhráthair is cumhain liom imtheacht an ochtair, an dís i n-iorghail Ríogh Lochlann is cumhain liom imtheacht an ochtair
Do thuit leis an bhean mhór is cumhain liom imtheacht an ochtair, ar thráigh Bhinn Éadair na slógh is cumhain liom imtheacht an ochtair
Do thuit leis Tailc mac Treoin is cumhain liom imtheacht an ochtair; do thuit le Goll an Boidhre Borb is cumhain liom imtheacht an ochtair
Is le Goll do thuit Airgheann na n-arm is cumhain liom imtheacht an ochtair; do thuit Adhluinn na mbéimeann mór le láimh Oscair thréin, mo mhac-sa
Do thuit Aillean na n-arm nglic le hOscar glic an uair do mhair sé, i gcrích Lochlann na sciath n-óir is cumhain liom imtheacht ochtair
Le linn Chormaic mhic Airt do thuit Cairbre le hOscar, i gcath Gabhra na mbéimeann is cumhain liom imtheacht ochtair
Do chuireamair cath ar Rígh Gréige is cumhain liom imtheacht ochtair; ní raibh ríoghacht ar an domhan mhór nach raibh fá cháin ag an ochtar
Is mé Oisín mac na flatha tús catha riamh níor locas; ó nach maireann Clanna Baoiscne biad ag caoineadh an ochtair
FIADHACH AN OCHTAIR
Cuimhin liom lá leithleana, ort ní cheilim, a chléirigh, Caoilte fial is Mac Lughach, dias nár chumhang le héigsibh
Fionn féinne, mac Muirinne, mac uí Dhuibhne is Oscar; Cairreall is Goll mac Mórna fa buidhean cródha an t-ochtar
Ocht gcoin agus ocht ngadhair ocht sleagha is ocht lanna; ocht mbruit go n-imlibh órdha ní raibh mórán 'nár bhfarradh
Suidhimíd ar thaobh an ghleanna an t-ochtar d'fhearaibh móra, léigimíd ár ngadhair ghasta fá choilltibh cneasta na Fodhla
Dúistear linn damh-laoigh donna eilte cróna is fiadh-thuirc; bruic is míolta Muighe Tuagháin fa maith ár gconách fiadhaigh
Do thuit mór-thuirc, do thuit fearba do thuit eilte is míolta do thuit céad de gach aicme linn-ne d'aithle an tsíolraidh
A Phádraig an oinigh ghortaigh gidh thárla mé i ndochar, an gcualais a comhmaith de shealg is mó ná a ndearnaidh an t-ochtar
Do-bheirim a dheimhin duit-se a Oisín do-bheir na garma, nach cuala is nach feacas fiadhach riamh a mhacsamhail
A Phádraig na gclog toll-bháin gidh táim lom-lán de chaoidhe is nach iongnadh me bheith i ndochar tar éis an ochtair is cuimhin
LAOIDH NA GCEITHRE FEARA FICHEAD
Ceathrar ar fhichid dobhí againn ann, d'fhearaibh nárbh fhann i gcomhrac; ní raibh an fhear - sean ná óg gan dá ghadhar ceoil is fideog
Dúisigheadh linn i dteacht don neoin cairrfhiadh mór na n-iomad beann; dáréag dinn gach taobh den tsrubh, báthadh na gcon dob é a gcríoch
Cruinnighimíd uile i gceann a chéile na fir go dubhach is Fionn fá bhrón, níor léir dúinn talamh ná tom is níor léir dúinn tonn tar tráigh
Níor léir dúinn carraig ná cloch níor léir dúinn an cnoc ba mhó, níor léir dúinn ár lámh tar ceo gur thuiteamair i n-áit ár mbonn
Lá is bliadhain chaitheamair ann ceathrar is fiche go mór fá bhrón; ní tháinig neach againn ón éag acht mise féin is Fionn an áigh
A Oisín, is binn liom glór do bhéil ná hinnis bréag dom ar Fhiannaibh Fáil, cionnus a mhair sibh i ndiaidh na Féinne 's a liacht géibheann a raibh sibh ann
Measa liom gan amharc im shúil is gan lúth do bheith im chois, scéal bréige do shamhladh liom rud nach ndearna riamh ná indiu
Acht dá líg shleamhaine cloch dochonnac ag Fionn an óir is iad a choinnigh sinn beo do choinnigheamair 'nár mbéal iad gach ló
Annsin ar n-imtheacht uainn don cheo 's go bhfeacamair fós an lá bán, dochonnacamair chugainn san ród an fear mór nár cheil a ghráin
Aoirde triúir dobhí ann ó mhullach a chinn go bonn a chos, ba dhuibhe a chorp ná an gual is lorg chruadhach ann a láimh
Do dhruid mé féin 'na choinne sa ród bheannuigh mé dó go socair sámh; tar éis mo chomhrádh do dhéanamh leis do mhalluigh sé dom go hárd
Thug sé buille den lorg im cheann chuaidh mé i ngreim ina bharr is ar thabhairt an chuir dó thart do bhuail mé snaidhm air fá n-a lár
do chomhraic mé féin is an fear mór ar feadh trí n-oidhche is trí lá, acht tar éis ár gcomhraic chruaidh do ceangladh liom é an treas lá
"Fód glas ós do chionn, a ghaiscidhigh ó thig liom tú chur 'un báis; aithris uait is ná ceil do rún cia tú féin nó cia hé t'á'air
nó cia an réigiún ar b'as duit nó cia hé fáth do theachtaireacht"
"Is mise an fiadh do bháith bhur gcoin a tháinig ag déanamh díoghaltais im mhac; do shíl mé i n-aghaidh gach fiacail 'nbhur gceann ceann a thabhairt liom i ngad " Annsin do tharraing mé féin mo lámh nár theip orm i n-am ná i n-uair, agus dearbhaim duit, a chléirigh cháidh gur scar mé a cheann le n-a chorp
Rug mé ar lorg an fhir mhóir 's do thochaill mé gach fód fám neart; beirt is fiche da thogha na bhFiann do chuir mé go dian san bhfeart
Sin agat, a Phádraig na n-eol teacht an fhir mhóir ar muir go críochaibh Éireann na n-arm n-áigh 's ar a bhás d'aithriseas duit
ROSC OSCAIR MHIC OISÍN re hucht chatha Gabhra
Éirigh, 'Oscair fhéil, a fhir an choscair chruaidh, le do bhrataigh áigh beir neart agus buaidh
A mhic Oisín na mbéimeann, gaibh treise gach comhlainn, ná féach do mhéad t'fhorlainn ar chách nó go dtoirnir
Gaibh brostadh ón bhfile go hOscar mac Garraidh; na righthe atá it aghaidh traochaidh agus tanuigh
Ionnsuigh ar mhac Chormaic gabh ceannsala an chomhraic nó go bhfaghthar éiric le do shleigh dhiubhraic
Biaidh brain-eoin go duaibhseach ó theandáil do chraoiseach, freagair iad go taidhbhseach dá leadradh is dá n-oirleach
A mhic ríogh gan táire do-ní gníomh is foghla, budh dearbhtha do scéala go meanmnach i nGabhra
A shaor-fhlaith go ngairge claon go luath a meirge, san gcogadh is airde scar a rath le Cairbre
Bí mar thuinn i dtuile gion gur trom an t-eire, tabhair faoidheadh gola ó gach rígh go 'roile
Ná gaibh osadh uatha coscair a ríogha; a Oscair, éirigh fútha tarsa agus tríotha
A ghnúis is caoimhe crotha éirigh i dtús a gcatha, lean le feirg mo ghotha a meirg is dearg datha
Déana marbhtha troma bí ar confadh goile, cinn ar do lucht fala is gan Fionn id ghoire
Ceannas do na Fiannaibh do leanas d'óg-scéala, cosain ágh is áireamh tabhair gártha i dTeamhraigh
Gidh is buadhach a n-oireacht budh buadhach do thuras, do chatha dá n-amus cuir flatha dá gcumas
A Oscair chruthaigh áluinn bí go subhach sír-bhinn; a chara dhámh Éireann lámh ar do ghnúis mhín-duinn
A Oscair nach tug eiteach go coscar nach obthach, cuir tormán do bhratach dá n-argain go dochrach
Fraoch géire do lainne ó thréine do bhuille, go luath ós gach duine do luadh-sa fán gcruinne
Tabhair frasa tréana gabh treise i nGabhra, atáid Fianna Banbha ort ag iarraidh cabhra
A ghnúis is airde moladh a mhír chalma na gcuradh, a ghlóir Éireann uile tabhair léan ar Fhéinn Uladh
A fhlaith na sluagh sochaidhe maith do luadh ar eachraidhe beir leat do sciath chorcraidhe a fhir, ná tréig athraidhe
Do shleagha go ndoghraing le fobhadh do bhéimeann, do chloidhmhe go ndíoghainn do chlaoidheadh bhfear nÉireann
Do lanna dá mbualadh déan tana dá bhfiannaibh; do ghaisce ná fuaradh freastail iad is éirigh
LAOIDH CHATHA GABHRA
Innis dúinn, a Oisín, ar th'oineach is ar th'eagnamh, cia hí an lámh ghaisce dob fhearr bhí isna Fiannaibh
Mac Cumhaill mic Tréanmhóir, mé féin agus Oscar; dobheirimís gach buadh agus geall gacha gaisce
Cia hé an ceathramha duine A Oisín, a mhic na flatha, dob fhearr gaisce agus buille adéarthaí, i n-ionad catha
Dobhí ceathrar againn-ne nár claoidheadh riamh i gcomhrac Faolán fial agus Cairreall Mac Lughach agus Diarmaid
Dobhádar aicme tréanmhar againn-ne isna Fiannaibh, do ghabhaidís tosach bealaigh i n-ionad catha is féadhma
Beir mo bheannacht, a Oisín is binn linn do scéala, is sloinn dúinn gan easbaidh an aicme atáim d'iarraidh
Art is Goll is Garradh lucht fala dár bhFiannaibh, is Oscar dob fhearr faicsin cuid den aicme sin, a chliairigh
Dobhádar lucht gaisce Conán nár mhaith focal, Maedán agus Basrán is Aodán geal ón Roca
Innis dúinn, a Oisín le hanam Fiann nÉireann, cia agaibh ba threise i gcath Gabhra na mbéimeann
Ní rabhamair ann acht beagán ag dul i n-aghaidh Críche Fódhla; dobhí Fionn is a mhuintir ar thuras slighe na Rómha
Innis dom, a Oisín dála tús do chomhráidh, cá líon de mhacaibh ríogh dobhí sibh san gcomhdháil
Dobhámair deich mic fichead de shliocht Fhinn na Féinne ag a mbíodh sciath agus claidheamh i dtosach catha is féadhma
Ag fágáil Binne hÉadair is é líon dobhámair uile deich gcéad gaiscidheach Féinne i ngasradh gach duine
Dobhí gasradh Fiann Alban agus Árd-rí Breatan ar ghrádh Fhinn Almhaine farainn-ne san gcath san
Dobhí Fiann Lochlann láidir ó thaoiseach go naonbhar, 'nár bhfochair san láthair chun déanta na hiorghaile
Dobhí Cairbre Lifeachair agus mór-shluaighte Éireann i n-aghaidh ár gcomhacht-na i gcath Gabhra na mbéimeann
Dobhí Oscar mac Garraidh is deich gcéad curadh cliste ag comóradh an chatha i n-aghaidh mo mhic-se
Naoi gcatha d'fhearaibh Uladh is fir Mumhan le Cairbre; iad sin 'n-ár n-aghaidh-ne is fir Laighean le chéile
Rí Connacht is a mhuintir 'nár n-aghaidh-ne san teagmháil; níor chomhthrom an roinn sin 's gan againn-ne acht beagán
Fiafruigheas rí Éireann d'Oscar mac Garraidh: "An ngeobhaidh tú id aonar de láimh Oscar eile " Tug mac Garraidh a bhriathar fa mór an focal, nach raibh laoch ar talmhain dodhéanfadh comhrac Oscair
Annsin adubhairt Cairbre le mac Garraidh an choscair "Mairg táinig ó Albain muna gcoiscidh tú Oscar
"Do mharbhadar Clanna Tréanmhóir hathair-se, a mhic Garraidh, maoth-chlanna Baoiscne is cuimhnigh ar th'fhala " Arís adubhairt Cairbre le mac Garraidh an choscair "Coiscfidh mise a meirge is comhraic-se Oscar " Do sheol rí Éireann is mac Garraidh mic Mórna a nglan-tsluagh is a meirge i dtosach catha Gabhra
Mar dochonnairc Oscar rann tosaigh ag rí Éireann geallais Cairbre a bhascadh 's a choscairt le n-a ghéar-lann
Annsin iarras Oscar orm-sa is ar Chairreall tosach catha an lae sin do féin is dá chlaidheamh
Adubhairt Cairreall cneas-gheal le hOscar na mbéimeann "Gheobhad-sa tosach catha i n-aghaidh bhfear nÉireann " Adubhairt Mac Lughach meardha dobheireadh buadh gach foghla "Bead-sa agus Cairreall i dtosach catha Gabhra " Adubhairt Beinne Mac Breasail go mear coscarthach calma "Bead-sa is Fiann Breatan fara hOscar Eamhna " Tug Cairreall rogha an urchair den chraoisigh tré lasair gur chuir an tsleagh chontair tré chompar mhic Bhreasail
Fiafruigheas Oscar Eamhna go feargach de Chairreall "Créad fáth ar chaith tú mo bhráthair a mhic Fhinn mhic Cumhaill " Adubhairt Cairreall cneas-gheal de ghuth mhór le hOscar "Má's tusa mac Oisín dob fhuiris liom do bhascadh " Gabhais fearg mo mhac-sa le cloistin an uirghill, a ghlacadh níorbh féadadh go ráinig sé Cairreall
Tig mac na flatha i gcoinnibh Oscair fhéil, gibé bheadh dá bhféachain ba chorrach a chéill
Dochuaidh Cairreall is Oscar do bhualadh a chéile; dochuamair-ne dá gcosnadh Faolán agus Fiachra
Gibé bheadh dá bhfeitheamh badh mhór a n-urghráin; dorinneamair a n-eadargáin gér chruaidh é an dáil
Dob é iomthús Oscair agus Chairrill chéadaigh gur marbhadh dá gcosnadh deich gcéad taoiseach Féinne
Tógaimíd ár meadhair i dtosach catha Gabhra, Oscar is Fiann Laighean i n-aghaidh mhic Mórna
Dobhí Feargus file oifideach na flatha, 'gár mbrostughadh san iomghoin dul d'ionnsaighe an chatha
Dochuamair fá chéile sinn-ne agus iad-san; ní bheidh an confadh céadna ag duine le hinnsin
Do marbhadh Fiann Breatan gér linn-ne bhí a gcongnamh, le deich gcéad mhic Garraidh 's níor chabhair mhór dúinn-ne
Do thuit mac ríogh Lochlann leis, agus Fiann Alban do mhairbh sé san turraing deich gcéad curadh calma
Táinig mo mhac-sa fá chathaibh na Teamhrach mar sheabhac tré ealtain nó mar charraig thóirnigh
Tug sé turraing scaoilteach ar shluaghaibh bhfear nÉireann; do thuit trí chéad taoiseach le hOscar na mbéimeann
Deich gcéad laoch gan time do éirigh ós cathaibh do thuit le láimh Oscair sul ráinig mac Garraidh
Táinig mac Garraidh cneas-gheal tar éis freastail an chatha, i gcoinnibh mo mhic-se go coscrach comh-fhlathach
Cheithre cneádha fichead i gcneas Oscair ón scannaill ag teacht ó mhuintir Chairbre go meirge mhic Garraidh
Dobhí i gcneas mhic Garraidh ag teacht ó chathaibh Oscair sé fichid cneadh créachtach nárbh éachtach na hOscair
Dochuaidh Oscar Eamhna is mac Mórna fá dhíoghail; do-chífí i ngleannta teinte na lann bhfaobhrach
D'éisteadar Fir Éireann gér chruaidh é an t-osadh, le cloistin na mbéimeann idir an dá Oscar
Líon dachad de sciathaibh i gcliathaibh gach foghla do bhris mac Garraidh grianda is mo mhac-sa i gcath Gabhra
D'éirigh trí ceatha ós a gcionn isna cliathaibh cith fola, cith teine cith cailce dá sciathaibh
Do claoidheadh mac Garraidh gér dhoiligh a dhéanamh le hOscar nár mealladh i gcúis oinigh le dámhaibh Do luathuigh rí Éireann gá raibh na hairm nimhe i gcoinnibh Oscair na mbéimeann nó gur ghoin sé a chroidhe
Níor lugha le mo mhac-sa nach fuair bascadh feadhma, gur chuir an tsleagh ghasta go crois tré Chairbre
Do goireadh rí Éireann do mhac Cairbre chrann-ruaidh; do thuit san uair chéadna le hOscar go hanbhuain
An cuimhin leat, a Oisín ó's ort-sa rug baiste, cá líon de mhacaibh ríogh do thuit le láimh Oscair
Do mhairbh sé rí Mumhan gér phúdhar, san scannaill; do thuit mac ríogh an domhain leis, is mac Garraidh
Is leis do marbhadh Cairbre gá raibh meirge shíoda; do thuit leis i n-ainbheartaibh airc airgthe gach tíre
Do mhairbh sé rí Chonnacht fear nár chorrach feadhma; do thuit leis san iomghoin le chéile agus Cairbre
Do thuit caogad tréan-ríogh dár éirigh ós cathaibh le hOscar insan iorghail le chéile is mac Garraidh
Mór-sheisear san gcath sin dár dhual rígheacht Éireann, do thuit le mo mhac-sa i ndiaidh Chairbre na mbéimeann
Go n-áirmhthear féar faithche is léar-ghaineamh tráighe, ar thuit le mo mhac-sa ní fhéadtar a n-áireamh
Is liom-sa thuit rí Uladh gérbh ionnsaighe calma; is mór an díth daoine ar claoidheadh ar mhaigh Ghabhra
Do marbhadh rí Laighean le meadhair mic Rónáin; go bráth ní bhfaghthar innsin ar thuit linn san gcomhdháil
Do marbhadh an dá Oscar san gcath gcoscrach gcalma; anois is ádhbhar osnadh ar bascadh ar mhaigh Ghabhra
Do thuit Cairreall is Faolán dá mhac ríogh na bhFiann, is leo do-nímís comhrádh comhairle agus triall
Do marbhadh mo mhac-sa dobh é sin olc na Féinne; do thuit sé san gcath sin is Cairbre le chéile Do marbhadh an dá Oscar dobhí ag cosnadh an chatha; Atáimíd-ne fá easbaidh ag Easbog Árdmacha
Do thuit clann Chaoilte chéadaigh lucht airgthe gach tíre, is tréan-laoich na Féinne acht mé féin im aonar
Do thuit Fionn mac Dubháin is trí chéad eile is Fionn; do thuit fiann clainne Dubháin 's rí Osraighe ós a gcionn
Dob iomdha linnte fola ar mhaigh ghointe Ghabhra, agus cinn gan colla ó bhrisleach na foghla
d'imthigh ár ngaisce ár n-intinn 's ár meanma, ón gcath sin fó dheireadh tugadh le rígh Banbhan
Ag sin duit, a Phádraig mar do claoidheadh Fianna Féil; ó imtheacht na laoch san atáimíd-ne fá léan
Ná bí-se go feargach má's eagal leat Ifreann; ná caoin do cháirde a mhic Fhinn mhic Cumhaill
Gidh comhairle ionnraic dobheir tú dhom, a chéirigh, is doiligh dom mo mhuintir ná m'athair do thréigean
Innis dom, a Phádraig i n-onóir do léighinn, an bhfuil neamh d'áirithe ag maithibh Fiann nÉireann
Dobheirim duit, a dheimhin a Oisín chóir na lann, nach fuil neamh ag t'athair ag Oscar ná ag Goll
Uch
is truagh na scéala bheir tú dhom, a chléirigh, mise ag déanamh crábhaidh is gan neamh ag na Fiannaibh
Ba bhinne le mac Cumhaill is le huaislibh na Féinne guth gadhair do chloistin ná trócaire d'iarraidh
Uch
ba thruagh an rogha sin dobhí ag Fiannaibh is Fionn gur bhinne leo a ngadhair ná bheith ag guidhe na mionn
A Oisín na ngéar-lann ó táir i ndiaidh na bpeacach, nach maith leat dul id aonar gan do ghaol chun na cathrach
Ba bheag an mheadhar liom-sa bheith im aonar san gcathair gan Oscar is Caoilte mar aon liom, is m'athair
Dob fhearr duit gnúis Mhic Muire d'fhaicsin le haon lá ná ór glan na cruinne do bheith agat go hiomlán
d'aithris mé dhuit, a Phádraig scéala catha Gabhra; innis dom go hathlamh scéal na cathrach neamhdha
Tuarasgabháil na cathrach sin fhiafruigheas tú, a sheanóir, gan íota, gan ocras gan oircheas, gan anshógh
TUARASGABHÁIL CHATHA GABHRA
Mór anocht mo chumha féin, a Phádraig; gidh táim dod réir, ar smaoineamh an chatha chruaidh tugsam is Cairbre crann-ruadh
Do chongbhamair fala tar tuinn, sinn-ne is clanna caomh-Chuinn, gus an gcath sin Chairbre chruaidh, níor smaoin sinn olc ná anbhuain
An mac sin Chormaic uí Chuinn mairg don Fhéinn tárla fá n-a chuing, rí gan spéis um chath do chur agus gan báidh le bíodhbha
Adubhairt Cairbre le n-a shluagh - óir dobhí a fhala buan "Is fearr linn tuitim maille sinn is an Fhiann le chéile "Ioná ríoghacht an bheatha mhir agus an Fhiann 'na mbeathaidh lucht caithmhe cruidh na gcloch 's a lucht áitribh fá imshníomh " Adubhairt Cairbre go prap "Cuimhne Mhuchroimhe, cuimhne Airt, tuitim bhur sinnsear maille de bhrígh fala na Féinne
"Cuimhnigh na cíosa cruadha agus méid na hanuaille gan cóigidheach de chlannaibh Cuinn acht fá chíos do mhac Cumhaill " Dob í comhairle Chlainne Cuinn agus an laoich ó Liathdruim iad féin a thabhairt dá gceann agus an Fhiann do dhí-cheann'
Dá bhfaghaidís bás 'na dhiaidh gion go mbeidís ar aon ghliaidh, go mairfeadh dá n-éis a mbladh iar ndí-chur Fiann Almhan
Cuirimíd-ne teachta siar go mac Mhic Con mic Maicniadh, is cuirimíd-ne teachta soir go Fatha mhic an Arsoidh, go dtigeadh chugainn gan feall do ghabháil righe nÉireann
Cruaidh an fheidhm sin d'imthigh oirbh cur i n-aghaidh ríogh Éireann doirbh; tuilleadh uabhair díbh-se de dul do mharbhadh a chéile
Dá dtigdís allmhuraigh anoir chugaibh i nÉirinn fhíor-ghloin, a Oisín, cia choiseonadh Fionn i ndiaidh iarsma Fiann Éirionn
Dar do láimh-se, a chléirigh cháidh ní raibh san mBanbhain mbáin acht beagán laochradh go mbladh agus d'ógaibh nár dearbhadh
Ní raibh rí dá dtiocfadh annsin nach faghadh Fódhla i n-aiscidh, gan chath, gan iorghail, gan ágh gan iomghoin, gan achmhasán
Ní raibh ón India anoir go fuinn-iarthar an domhain rí nach raibh fá'r smacht l'ár linn gus an gcath sin, a Thailginn
Dob iomdha ar feadh an domhain mhóir neach lérbh aoibhinn díth ár slóigh, na féinnidhigh leath ar leith do thuitim le chéile
Fuaireadar a mian fá riar laochradh Fódhla ar aon rian; do thuitsead tré fhala an ríogh deich gcatha fichead fíor-laoch
is dá chéad rí-dhamhna linn dár dhual árd-ríoghacht Éireann
Tugamair-ne go calma an cath gáibhtheach sin Ghabhra; do thuit an Fhiann ceann i gceann is ocht rí déag uile Éireann
Innis mar is cumhain leat a dheigh-mhic Fhinn na ngeal-ghlac, tuarasgabháil do mhic san gcath tabhair dúinn, a Oisín, eolas
Bíodh a theist ar an gCoimhdhe fa maith linn a luath-bhuille, nár iaidh a dhá chois um each neach dob fhearr eagnamh is oineach
Ní tháinig roimhe ná 'na dhiaidh i nÉirinn thoir ná thiar nach muirbhfeadh Oscar le n-a linn dá bhfaghadh comhthrom comhlainn
A Oisín, innis an scéal ar chur an chatha go tréan, ar thuitim do mhic san gcath nó an rugais air ag urlabhra
Ós cionn mo mhic Oscar áin táinig mise ar gcur an áir; agus táinig Caoilte de ós cionn a sheachtar clainne
Tiagaid ar mhair beo den Fhéinn ós cionn a gcarad budhéin; drong gan labhra díobh annsin is drong eile gan anmain
A Phádraig na mbachall mbán gibé dochífeadh an t-ár
fa mór an truagh, dar linn uaisle Éireann do thuitim
Dob iomdha cathbharra caomh agus bratach de shíoda shaor agus sciath tarsna ar an maigh agus a dtriath gan anmain
Níor thógamair d'fhaidhb an tsluaigh acht baill ar a rabhadar buaidh; ní rugsam as an gcath acht faidhb ríogh nó árd-fhlaith
Is amhlaidh fuaireas mo mhac féin 'na luighe ar a uilinn chlé, a sciath láimh leis ar lár agus a lann 'na dheas-láimh, Is é ag tonnadh fola dhe tar béalaibh a luirighe, laoch nár leonadh roimhe i gcath fa damhna bróin, mo dheagh-mhac
Féachais Oscar orm suas agus fa leor liom a chruas, sínis chugam a lámh do mhian éirghe im chomhdháil
Gabhaim-se lámh mo mhic chaoimh is do shuidheas le n-a thaoibh agus d'iompuigh orm i leith - ní raibh mo spéis san gcruinne
Adubhairt mo mhac go feardha liom d'fheabhas a urlabhra "A bhuidhe leis an Dúileamh sin do bheith-se slán, a athair " Léigim-se mo shleagh ar lár is rinneas ós a chionn támh; a Phádraig, do smaoineas annsin créad dodhéanfainn 'na dheaghaidh
Nocha ndearnaidh mise gó ní raibh agam freagra dhó; táinig Caoilte ann mar sin chugainn-ne d'fhéachain Oscair
Do ráidh mac Ronáin an áigh "Cionnus ataoi, a Oscair ghráidh"
"Atáim," ar Oscar," mar is dligh ag dul i gcomhar síol Ádhaimh"
"Do shíleas, a Oscair go mblaidh dá mbeidís laochradh an domhain ad aghaidh-se leath ar leith go mbeitheá uatha id bheathaidh"
"Ó dhian-tuargain laoich ar bith ná ar chruadh-shleagha ná claidhimh, acht sleagh Chairbre mhic mic Cuinn dár tairngreadh mo thuitim
"Muna mbeith an tsleagh ar a raibh buadh dobhí ag Cairbre ceann an tsluaigh do thuitfidís liom-sa maille a raibh ar shliocht Chuinn Chéad-chathaigh " Créacht ó shleigh Chairbre chruaidh fá imlinn Oscair arm-ruaidh; lámh Chaoilte go huilinn de dochuaidh i gcréacht na sleighe
Siris a chneadh go maith dhó nó go bhfuair créacht eile nó dhó agus go bhfuair a dhruim de arn-a ghearradh den ghéar-shleigh
"Truagh sin, a Oscair fhéil do scaradh tú le n-ár bhFéinn; scarfaidh a chatha le Fionn beidh fá chíos ag Clannaibh Mórna " Tógaimíd-ne an tOscar feardha ar chrannaibh ár sleagh anairde, rugsam é ar thulaigh ghlain d'fhothragadh an fhéinnidh
Leithead na boise dá chorp ní raibh slán de go a fholt ó n-a cheann go soiche a lár acht a aghaidh 'na haonarán
Seal fada dhúinn mar sin ag coimhéad a chuirp chaomh-ghil; do-chímíd chugainn um nóin Fionn mac Cumhaill mic Tréanmhóir
Iar rochtain do gus an ár is drong-bhuidhean d'Fhiannaibh Fáil, do-chí sinn Clanna Baoiscne mhir 'nár gcosair chró san iorghail
Truagh, a Dhé, scréachach na bhfear agus béiceach na mileadh is gáir na ngiollaí gan treoir ar feadh an chatha chomh-móir
Ní dhearnaidh mac Muirne mór acht imtheacht uile trés an slógh d'iarraidh mo chuirp-se san gcath is corp Oscair arm-ghlan
Iar bhfaicsin dúinn meirge Fhinn agus a shleagh ós a chionn, gluaisidh chugainn as an ár is gluaisimíd-ne 'na chomhdháil
Do bheannuigheamair uile d'Fhionn is níor fhreagair sé sinn acht dul ar thulaigh na dtréan mar a raibh Oscar arm-ghéar
Adubhairt Oscar annsin le mac Muirne san uair sin "Mo-chean feasta leis an éag led fhaicsin, a Fhinn arm-ghéar"
"Truagh, a Oscair fheardha fhéil a mhic mic ríogh na Féinne, mé id dhiaidh feasta is fann agus i ndiaidh Fiann nÉireann
"Measa mar dobhí tú thoir maidin catha Binne hÉadair: dorachaidís eoin tréd chneas rugadh fáth ar do leigheas"
"Mo leigheas ní fhuil i bhfáth is ní diongantar go dtí an bráth; nocha bhfuil daoibh dom tharbha acht an seal so dem urlabhra
"Uch
is í aon-ghoin Chairbre do scar mise lem chairde; aladh de shleigh Naoise idir m'fhordhrom is m'imlinn"
"Mallacht Airt Aonair go mbuadh táinig indiu fám shluagh; do dearbhadh orm gach ní gur chuir mo ghlan-tsliocht ar neamh-chrích
"Slán uaim d'iorghail is d'ágh slán uaim cíos do thógbháil, slán gach maith uaim-se 'nos acht a bhfaghad den donos
"Slán ceileabhradh d'Inis Fáil slán d'oileamhain ban is macámh; slán gan aoibhneas, gan gleo lann acht fá dhaor-smacht muir-eachtrann
"Slán uaim do fhleadhaibh saora is do ríoghnaibh folt-chaomha, gach cóigeadh dobhíodh fám smacht iar scrios, fuath agus arracht
"Gan cíos as tuaith ná as baile gan tochmarc ban mal-ghlaine, gan altrom gadhar ná con gan triocha céad i gcóigeadh
"Gan tuath i ngach triocha céad gan baile i dtuaith gan ró-bhéad, gan ceathramha i ngach baile faoi dheoidh do mhac Cumhaill loinn lán-mhóir
"Uinge d'ór um eilit duinn uinge d'ór um dhamh thruim, agus caora i ndíol a gcán is uinge d'ór um dhobhrán
"Uinge d'ór as gach mnaoi ghrinn dá mbeadh i n-aontumha i nÉirinn, nó a tochmarc le Fiannaibh Fáil dá bhfaghadh fear a diongbháil
"Uinge d'ór dogheibheadh Fionn le ndul do thuar an fhearainn, agus uinge d'ór eile le ndul go teagh sean-bhaile
"Dobhí, níor bheag an cumha maighdean as a haontumha ag mac Cumhaill, ceann a gceann dá raibh ag maithibh Éireann
"Gan urdháil an bhric go mblaidh nó an bhaoth-laoigh áluinn allaidh, gan cíos do thabhairt um fhéile do mhac Cumhaill lann-ghéire
"Gan athrughadh d'aon eile ó bhuaile go sean-bhaile gan cíos do thabhairt le n-a linn do mhac Cumhaill arm-ghrinn
"Gan long do dhul soir ná siar ar Muir Ruaidh ná ar Muir dToirrian ná ar Muir nIocht na sean-tonn tsoir gan cíos fá lainn truim Oscair
"Gan talamh fán aigéan-mhuir de mhór-chríocha an domhain ná bíodh a bpríomh-chíos ar mo láimh nuair dochídís mo mhacámh
"Briathar do bhain díom mac Con ar nár shíleas gur chóir obadh, dár thuilleas mallacht mo ríogh tug mo ghlan-tsliocht ar neamh-ní
"Is í briathar do bhain díom Lugha mac Con mic Maicniadh dá gcuireadh chun Inse Fáil gan dul 'na aghaidh ar aon dáil " Mar do thréig aingil Neimhe árd-fhlaitheas an Tighearna, mar sin daoibh-se, a Fhianna Fáil gan sliocht i nÉirinn d'fhágbháil
Iar gclos an ghlóir sin Fhinn anam as Oscar do ling, sínis uadha a dhá láimh is dúnais a ruisc rionn-bhláth
Táinig chugainn fiche céad - ag sin ar mhair beo dár bhFéinn ós cionn Oscair de chlainn ghail gabhaid uile dá phógadh
Gabhaimíd ag féachain a chréacht is ag áireamh a mhór-éacht, fa mór an cás dúinn annsin go bhfuair bás fá'r lámhaibh
Screadais mac Rónáin annsin agus tuitis go talmhain, buailis fá lár a chorp tarraingis a fhionnfadh is a fholt
Acht mise féin agus Fionn a rabhamair d'fhiannaibh ós a chionn, léigseam trí gártha san uair ro-chlos fá Éirinn adhfhuair
Iompuighis Fionn linn a chúl agus silis déara go dúr; acht fá Oscar is fá Bhran ní dhearnaidh deor ar talmhain
Níor chaoin duine a mhac féin níor chaoin a charaid budhéin, iar bhfaicsin mo mhic-se mar sin cách uile ag caoineadh Oscair
Deich gcéad againn mar sin idir óg agus ársaidh, ní raibh duine slán díobh sin againn den deich gcéad sin; Acht fear naoi ngon go nimh an té fa lugha againn de chréachtaibh, sin go n-easbaidh laochradh Fhinn fa ciamhair is fa iarghnó intinn
An oidhche sin dúinn san ár ag adhlacadh corp go lá, ag tógáil clannmhaicne Fhinn ar thulchaibh áille aoibhne
Naoi bhfichid céad is deich gcéad arn-a chomhaireamh d'Fhionn féin, marbh den Fhéinn ar an maigh gan aon duine 'na n-easbaidh
A dtrí n-urdháil is ní gó is dá rígh Éireann, scéal ba mhó, dobhí marbh don taobh eile de shluagh Éireann arm-gheile
Ní raibh Fionn soilbhir ná slán ón ló sin go hoidhche a bháis, an gleo níorbh fhearrde a ghean ríoghacht an bheatha dá bhfaghadh
Ón ló sin chatha Ghabhra ní dhearnamair teann-labhra; ní rabhsam oidhche ná ló nach leigimís osna lán-mhór
Adhlaicimíd an tOscar amhra san taobh thuaidh de mhór-Ghabhra; is Oscar mac Garraidh na nglonn is Oscar mac ríogh Lochlonn
'S an té nár chumhang fá ór Mac Lughach, an laoch lán-mhór; clann Chaoilte i n-a bhfeartaibh fáil nochar linn-ne nár dhiombáidh
Do thochlamair-ne fearta i n-ionad ríoghdha ró-fhairseanga, fearta na nOscar n-ádhbal ngrinn fearta mhic Garraidh is mhic Oisín
Do ghaibh an ráth mhór ar fad feart Oscair mhóir ón mBeirbheadh, cian ó chairdibh an laoch nár lag i n-a luighe ameasc Fiann Almhan
Guidhim-se Rí an bheatha bhinn is guidh-se, a Phádraig mhic Calpruinn, go dtugadh tlacht ar mo ghlór - mo chumha anocht is ró-mhór
LAOIDH OISÍN AR THÍR NA nÓG
A Oisín uasail, a mhic an ríogh, dob fhearr gníomh gaisce agus gliadh, aithris dúinn anois gan mhairg cionnus do mhairis d'éis na bhFiann
Inneosad duit, a Phádraig nuaidh, gidh doilbh liom a luadh ós árd, tar éis catha Ghabhra chruaidh 'nar marbhadh, monuar
Oscar áigh
Lá dá rabhamair uile an Fhiann Fionn fial 's ar mhair dinn ann, gidh gur dhoilbh dubhach ár scéal d'éis ár laochradh bheith go fann
Ag seilg dúinn maidin cheoidh i n-imeall-bhórdaibh Locha Léin, mar a raibh crainn ba chumhra bláth is ceol gach tráth go binn ag éin
Dúisigheadh linn an eilit mhaol dob fhearr léim, rith is lúth, dobhí ár gcoin 's ár ngadhair go léir go dlúth 'na déidh fá lán-tsiubhal
Níorbh fhada go bhfeacamair aniar an marcach dian ag teacht chugainn aon mhacaomh mná dob áille dreach ar chaol-each bhán ba mhire lúth
Do stadamair uile den tseilg ar amharc deilbhe na rí-mhná; do ghaibh iongantas Fionn 's an Fhiann nach feacadar riamh bean chomh breágh
Bhí mionn ríoghdha ar a ceann is brat donn den tsíoda dhaor, buailte le réaltaibh dearg-óir ag folach a bróg síos go féar
Bhí fáinne óir ar crochadh síos as gach dual buidhe dá dlaoi mar ór, a rosca gorma glana gan smúit mar bhraon den drúcht ar bharr an fheoir
Ba dheirge a gruadh ná'n rós ba ghile a snódh ná ealla ar tuinn, ba mhilse blas a béilín fós ná mil dá hól tré dheirg-fhíon
Dobhí brat fairsing, fada, réidh ag folach an stéid-eich bháin; diallaid ghreanta de dhearg-ór is srian béal-óir 'na deas-láimh
Bhí cheithre crúdha go cúmtha faoi den ór bhuidhe ba ghlaine scáil; fleasc airgid i gcúl a chinn 's ní raibh san tsaoigheal each dob fhearr
Tháinig sí do láthair Fhinn do labhair go caoin cneasta i stuaim, dubhairt sí: "A Rí na bhFiann duit is cian anois mo chuaird"
"Cia thú féin, a ríoghan óg is fearr cló, maise 'gus gnaoi
aithris dúinn-ne fáth do scéil t'ainm féin is fós do thír"
"Niamh Chinn Óir is é m'ainm a Fhinn ghasta na mór-shlógh
tar mhnáibh an domhain fuaireas bladh is mé inghean áluinn Ríogh na nÓg"
"Aithris dúinn, a ríoghan tais fáth do theacht tar lear i gcéin; an é do chéile d'imthigh uait nó cé'n bhuaidhirt atá ort féin"
"Ní hé mo chéile d'imthigh uaim is fós níor luadhadh mé le fear, a Rí na Féinne is aoirde cáil acht searc is grádh a thugas dod mhac"
"Ciaca dem chlainn, a inghean bhláth dá dtugais grádh is fós gean
ná ceil orainn anois an fáth acht aithris dúinn do chás, a bhean"
"Inneosad féin sin duit, a Fhinn 'sé do mhac grinn, arm-chruaidh, Oisín meanmnach na dtréan-lámh an laoch atáim anois a luadh"
"Créad an fáth fá dtugais grádh a inghean áluinn an fhuilt réidh, dom mhac geal féin seachas cách is a liacht flaith árd fán ngréin"
"Ní gan ádhbhar, a Rí na bhFiann thángas i gcian fá n-a dhéin acht tuarasgabháil d'fhagháil ar a ghaisce feabhas a phearsan is a mhéin
"Is iomdha mac ríogh is árd-fhlaith a thug dom gean is síor-ghrádh; níor aontuigheas riamh d'aon fhear go dtugas searc d'Oisín áigh " Dar an láimh sin ort, a Phádraig is ní náireach liom mar scéal, ní raibh ball díom nach raibh i ngrádh le hinghin áluinn an fhuilt réidh
Rugas ar a láimh im dhóid is dubhart de ghlór ghuth-bhinn: "Fíor-chaoin fáilte fearaim romhat a ríoghan óg, don tír
"Is tú is gile 's is finne bláth is tú dob fhearr liom mar mhnaoi, is tú mo rogha tar mhnáibh an domhain a réaltan mhodhmhail is deise gnaoi"
"Geasa nach fulaingidh fíor-laoch a Oisín fhéil, cuirim id chomhair: teacht liom féin anois ar m'each go righeam tar ais go Tír na nÓg
"Sí'n tír í is aoibhne le fagháil an tír is mó cáil anois fán ngréin; crainn ag cromadh le toradh is bláth is duilleabhar ag fás go barr géag
"Is fairsing innti mil is fíon is gach uile ní dá bhfeacaidh súil; ní rachaidh caitheamh ort led ré meath ná éag ní fheicfidh tú
"Gheobhair fleadh, imirt is ól gheobhair ceol ró-bhinn ar théad, gheobhair airgead agus ór gheobhair fós an iomad séad
"Gheobhair céad míle claidheamh gan gó céad brat sróill de shíoda dhaor; gheobhair céad each is mire i ngleo gheobhair céad leo de chonaibh géar'
"Gheobhair mionn ríoghdha Ríogh na nÓg nach tug fós do neach fán ngréin, soillseach, breágh fá chlochaibh buadh nach féidir a luach a chur i gcéill
"Gheobhair lúireach chumhdaigh, chóir is claidheamh cinn-óir is cliste béim, nár théarnuigh neach riamh uaidh beo dá bhfeacaidh fós an t-arm géar
"Gheobhair céad éide is léine sróill gheobhair céad bó is fós céad laogh, gheobhair céad caora fá lomraibh óir gheobhair céad seod nach fuil san tsaoghal
"Gheobhair céad maighdean, meidhreach, óg soillseach, glórmhar mar an ngréin, is fearr dealbh, déanamh is snódh 's is binne beol ná ceol na n-éan
"Gheobhair céad laoch is tréine i ngleo 's is cliste fós i gcleasaibh lúith, armtha, éidthe, ós do chomhair i dTír na nÓg má thigir liom
"Gheobhair gach ní dá ndubhras leat is aoibhneas eile gan cheas gan chaoi, gheobhair maise, neart agus réim is bead-sa féin agat mar mhnaoi"
"Diúltadh ar bith ní bhéarfad uaim a ríoghan suairc na gcuach n-óir; is tú mo rogha tar mhnáibh an domhain is rachad le fonn go Tír na nÓg " Ar mhuin an eich chuamair araon ar mo bhéalaibh do shuidh an ógh, is dubhairt: "A Oisín, fanam go réidh go righeam béal an mhara mhóir " Annsin d'éirigh an t-each ar lúth an tráth righeamair ciumhais na trágha; do chroith é féin annsin chun siubhail 's do léig trí gnúsa as ós árd
An tráth dochonnairc Fionn 's an Fhiann an t-each go dian san tsiubhal ag tabhairt aighthe ar an tréan-mhuir do léigeadar trí géar-ghuil cumhadh
"A Oisín," ar Fionn, go meirbh tréith "mo chumha féin tú d'imtheacht uainn 's gan súil againn arís led theacht chugainn tar ais fá lán-bhuaidh " d'aistrigh a dhealbh is a scéimh 's do shil leis frasa déar anuas gur fhliuch a bhroinne 's a gheal-ghné is dubhairt: "Mo léan tú, 'Oisín uaim " A Phádraig, ba dhubhach an scéal ár scaramhain le chéile annsúd scaramhain an athar le n-a mhac féin is dubhach lag mé bheith dá luadh
Do phógas m'athair go caoin caomh 's an chomaoin chéadna fuaireas uaidh; d'fhágas slán uile ag an bhFéinn 's do shil na déara lem ghruaidh
Is 'mó lá aoibhinn bhíos-sa 's Fionn 's an Fhiann 'nár gcionn fá lán-réim, ag imirt fithchille 's ag ól 's ag clos ceoil, an bhuidhean ba thréan
Ag sealgaireacht i ngleanntaibh mín' 's ár ngadhair bhéil-bhinn againn ann; sealad eile dhúinn i ngarbh-ghléidh ag treascairt laoch go lán-teann
A Oisín bhaoith, tréig go fóill do ghaisce mór ar an bhFéinn; cionnus dochuais go Tír na nÓg lean dúinn gan gó ar do scéal
Thugamair ár gcúl don tír 's ár n-aghaidh go díreach, glan siar; do thráigh an mhín-mhuir romhainn 's do líon 'na bróintibh 'nár ndiaidh
Dochonncamair iongantais 'nár siubhal - cathracha, cúirteanna is caisleáin, pioláití geala is dúnta grianáin lonnracha is páláis
Dochonncamair fós le n-ár dtaobh an eilit mhaol ar léim lúith agus gadhar cluais-dearg, bán 'á tafann go dána san tsiubhal
Dochonncamair fós gan gó ainnir óg ar stéid-each donn, ubhall óir 'na deas-láimh is í ag siubhal ar bharr na dtonn
Dochonncamair gar beag 'na deoidh marcach óg ar stéad ró-bhán fá bhrat de chorcur 's de dhearg-shróll is claidheamh cinn-óir 'na dheas-láimh
"Cia hiad an dís úd do-chím a ríoghan chaoin, innis dom fáth; an bhean úd is áille gnaoi is marcach slim an eich bháin"
"Ná cuir do shuim 'na bhfeicfidh tú a Oisín umhail, ná 'na bhfeacais fós, níl ionnta uile acht neamh-ní go righeam go Tír Ríogh na nÓg " Dochonncamair uainn i gcian pálás grianmhar, ucht-bhláth, ba bhreághtha dealbh agus gné dá raibh san tsaoghal ar fad le fagháil
"Cia an dún ríoghdha, ró-bhreágh is fós is áille dá bhfeacaidh súil, n-a bhfuilimíd ag triall 'na dháil nó cia is árd-fhlaith annsúd"
"'Sí inghean Ríogh Thír na mBeo is bainríoghan fós isan dún thug Fomhor Builleach Druime Lóghach leis le fóirneart géag is lúith
"Geasa chuir sí ar an dtréan gan bean do dhéanamh di go bráth go bhfaghadh sí curadh nó fíor-laoch do sheasóchadh gléidh leis lámh ar láimh"
"Beir buadh is beannacht, a Niamh Chinn Óir ní chuala de cheol riamh dob fhearr ná guth ró-bhinn do mhilis-bheol gidh mór an brón linn bean dá cáil
"Téigheam anois dá fios don dún agus b'fhéidir gur dúinn atá sé i ndán an tréan-laoch úd do thuitim liom i gcleasaibh lúith mar ba ghnáth " Dochuamair annsin don dún is tháinig chugainn an ríoghan óg; dob ionann deallradh dhi 's don ghréin is do chuir sí céad fáilte romhainn
Dobhí culaith de shíoda bhuidhe ar an ríoghain dob áille snódh, a cneas cailce mar eala ar tuinn 's a dhá gruaidh bhí ar dhath na rós
Ar dhath an óir dobhí a folt a gorm-rosca glana gan cheo, béilín meala ar dhath na gcaor a mala chaol ba ghreanta cló
Do shuidheamair annsin síos gach aon dinn ar chathaoir óir; do leagadh chugainn mórán bídh is cuirn dighe bhí líonta 'bheoir
An tráth chaitheamair ár sáith bídh is iomad fíonta milis óil, do labhair an ríoghan óg, chaoin is dubhairt sí - "Éist liom go fóill " d'innis dúinn fios is fáth a scéil 's do shil na déara le n-a gruaidh; adubhairt nárbh fhilleadh dhi dá tír féin 's an fathach tréan do bheith go buan
"Bí id thost, a ríoghan óg scuir ded bhrón is ná bí 'caoi agus do-bheirim duit mo lámh an fathach áir go dtuitfidh linn"
"Níl laoch anois ar bith le fagháil dá thréine cáil ar fud an tsaoghail do-bhéarfadh comhrac lámh ar láimh d'fhathach dána na gcruadh-bhéim"
"Innsim duit, a ríoghan chaomh nach scáthmhar liom a théacht im dháil muna dtuitidh de bhrígh mo ghéag go dtuitfead féin ar do scáth " Is gearr go bhfeacamair ag téacht an fathach tréan ba mhó gráin, beart air de chroicnibh fiadh is lorg-fhearsad iarainn 'na láimh
Níor bheannuigh is níor umhluigh dúinn acht d'fhéach i ngnúis na hóg-mhná; d'fhuagair cath is comhrac tréan is chuas féin i n-a chomhdháil
Ar feadh trí n-oidhche is trí lá dobhámair san ngráscar teann, is gidh gur thréan é an fathach mór do bhaineas fá dheoidh de a cheann
An tráth chonnairc an dís bhan óg an fathach mór faon ar lár do léigeadar trí ghártha grinn le mór-mhaoidheamh is lúthgháir
Dochuamair annsin don dún is bhíos-sa brúighte lag, faon, ag sileadh fola go húr ag teacht go dlúth as mo chréacht
Tháinig inghean Ríogh na mBeo go fíor ag fóirthin orm féin; do chuir sí ící im chneádha is dobhíos féin slán 'na déidh
Do chuireamair an fear mór i bhfeart fód-doimhin, fairsing, réidh; do thógbhas a lia ós a leacht is scríobhas a ainm i n-ogham chraobh
Do chaitheamair ár bproinn go subhach 's ba mheadhrach dúinn annsin dá éis; do cóirigheadh fúinn isan dún leabthacha clúid de chlúmh na n-éan
Arn-a bhárach, ar amharc laoi do dhúisigheamair as ár néall, "Is mithid dúinn," ar inghean an ríogh "triall gan scíth dár dtír féin " Do ghléasamair orainn gan stad is ghabhamair ár gcead leis an óigh, ba dhubhach, dobrónach sinn 'na diaidh 's níor thaise don ghrian-bhean 'nár ndeoidh
Ní feas dom féin, a Phádraig shéimh créad a thárla don ríoghain óig ón lá do scaramair léi nó ar fhill féin go Tír na mBeo
Níor innsis dúinn, a Oisín ghrinn cia an tír 'na rabhais féin; foillsigh dúinn anois a hainm is lean arís rian do scéil
Tír na mBuadh an tír úd is go deimhin ní bréag an t-ainm; má tá glóire i bhFlaitheas mar bhí ann do Dhia le greann thabharfainn gairm
Thugamair ár gcúl don dún is ár stéad fúinn fá lán-réim; ba luaithe linn an t-each bán ná gaoth Mhárta ar dhruim sléibhe
Níorbh fhada gur dhorchuigh an spéir is gur éirigh gaoth is anfadh árd, do las an mhór-mhuir go tréan is ní raibh amharc ar ghréin le fagháil
Sealad dúinn ag amharc na néall is ar na réalta bhí fá smúid, d'ísligh an t-anfadh 's an ghaoth is do shoillsigh Phoebus ós ár gcionn
Dochonncamair le n-ár dtaoibh tír ró-aoibhinn fá lán-bhláth, magha maiseacha, réidhe, mín' is dún ríoghdha ba ró-bhreágh
Ní raibh dath dá bhfeacaidh súil de ghorm úr, d'uaine is bán, de chorcur dhearg is de bhuidhe nach raibh san rí-bhrog taoim a rádh
Dobhí ar an taoibh eile den dún grianáin lonnracha is páláis déanta uile de chlochaibh buadha ó lámhaibh suadh is saor-cheárd
"Cia an tír áluinn atá annsúd a inghean chiúin na dtriopall n-óir, is breághtha dreach dá bhfeacaidh súil nó 'n í 'n tír úd Tír na nÓg"
"Is í go deimhin, a Oisín fhéil níor innseas bréag duit dá taoibh; níl ní dár gheallas-sa dhuit féin nach fuil soiléir agat do shíor " Is gearr go bhfeacamair chugainn ag triall ón dún i n-ár gcomhdháil, trí caogaid laoch dob fhearr lúth sciamh, clú, is dob aoirde cáil
Tháinig chugainn i n-a dheoidh céad bean óg dob áille scéimh, fá bhrataibh síoda líonta d'ór ag fáiltiughadh romhainn dá dtír féin
Dochonncamair arís ag téacht buidhean de ghléire ghlain na sluagh is rí oirdhearc, comhachtach tréan dob fhearr scéimh, deilbh is buadh
Bhí léine bhuidhe de shíoda shróill is niamh-bhrat órdha ós a chionn, bhí coróin drithleannach den ór go soillseach, lonnrach ar a cheann
Dochonncamair ag teacht 'na dheoidh an bhainríoghan óg dob aoirde cáil, is caogad bruinneal milis cóir dob áille cló 'na comhdháil
Ar theacht dóibh uile ar aon bhall do labhair go ceannsa Rí na nÓg is dubhairt - "'Sé seo Oisín mac Finn céile caoin Niamh Chinn Óir " Rug sé orm annsin ar láimh is dubhairt i gcomhnárd don tslógh "A Oisín chalma, a mhic an rí céad míle fáilte romhat
"An tír seo i n-a dtángais féin ní cheilfead a scéala ort, gan gó, is fada buan a bhéas do shaoghal is beidh tú féin choidhche óg
"Níl aoibhneas dár smaoin an croidhe nach fuil san tír seo fá do chomhair; a Oisín, creid-se uaim go fíor gur mise rí Thír na nÓg
"Ag seo an bhainríoghan chaomh is m'inghean féin Niamh Chinn Óir dochuaidh thar mín-mhuir fád dhéin chun bheith mar chéile aici go deo " Do ghabhas buidheachas leis an rígh is d'umhluigheas síos don ríoghain chóir; níor stadadh annsin go héascaidh linn go rángamair rí-bhrugh Ríogh na nÓg
Tháinig uaisle na cathrach caoimh' 'dir fhear is mhnaoi 'nár gcomhdháil; bhí fleadh is féasta ann de shíor ar feadh deich n-oidhche is deich lá
Do pósadh mé le Niamh Chinn Óir a Phádraig ón Róimh na mbachall mbán; sin mar chuas go Tír na nÓg gidh doilbh brónach liom-sa trácht
Lean dúinn feasta ar do sceol a Oisín óir na n-arm n-áir, cionnus d'fhágais Tír na nÓg
is fada liom fós go nochtair fáth; Innis dúinn anois le greann an raibh clann agat le Niamh, nó'n fada bhís i dTír na nÓg
aithris gan brón dúinn do scéal
Dobhí agam le Niamh Chinn Óir de chlainn ba ró-mhaith gnaoi is scéimh, dob fhearr dealbh, cruth agus snódh dís mhac óg agus inghean chaomh
A Oisín suairc lean ded scéal is innis dom féin cá bhfuil do chlann; tabhair dom a n-ainme gan mhoill agus an chríoch n-a bhfuilid ann
Dobhí ag Niamh fá n-a gcomhair Tír na nÓg, na mBeo 's na mBuadh, fleasc is coróin den rí-ór is iomad seod nach ním a luadh
Thug Niamh ar mo dhís mhac ainme m'athar 's mo dheagh-mhic Fionn oirdhearc áigh, ceann na slógh is Oscar óir na n-arm nglic
Thugas féin dom chaomh-inghin le haonta Niamh ba mhó gean, de bhuaidh a maise 's a mór-mhín' an t-ainm fíor sin, Plúr na mBan
Do chaitheas tréimhse fada, cian - trí chéad bliadhain is níis mó gur smaoin mé féin go mb'é mo mhian Fionn 's an Fhiann d'fheicsin beo
d'iarras féin cead ar an rígh 's ar mo chéile caoin, Niamh Chinn Óir, dul go hÉirinn tar m'ais arís d'fhéachain Fhinn is a mhór-shlóigh
"Dogheobhair cead," ar an inghean chaomh "gidh doilbh liom an scéal dá luadh ar eagla nár theacht duit arís led ré dom thír-se féin, a Oisín bhuadhaigh"
"Créad is eagal dúinn, a ríoghan bhláth is an t-each bán do bheith fám réir
múinfidh an t-eolas dom go sámh is fillfead slán tar m'ais chugat féin"
"Cuimhnigh, 'Oisín, créad táim a rádh má leagair trácht ar thalamh réidh nach teacht duit choidhche arís go bráth don tír áluinn 'na bhfuilim féin
"Adeirim leat-sa arís gan gó má thúirlingir fós den each bhán nach tiocfair choidhche go Tír na nÓg a Oisín óir na n-arm n-áigh
"Adeirim leat den treas fheacht má's teacht den each duit féin go mbeir id sheanóir chríon dall gan lúth, gan ghreann, gan rith, gan léim
"Is doiligh liom, a Oisín ghrinn tú dhul go hÉirinn ghlais go deo; níl sí anois amhail dobhí 's ní fheicfir choidhche Fionn na slógh
"Níl anois i nÉirinn uill acht athara uird is slóighte naomh; a Oisín ghrinn, seo dhuit mo phóg - go Tír na nÓg ní chasfair, mo léan " d'fhéachas suas 'na gnúis le truagh is do shil óm shúilibh dortadh deor; a Phádraig, badh thruagh leat í ag réabadh dlaoi a cinn óir
Do chuir sí mé fá gheasaibh cruaidh dul is teacht gan buain le bán is dubhairt sí liom do bhuaidh a mbrígh dá mbrisinn iad nach casfainn slán
Do gheallas di gach ní gan bhréig go ndéanfainn féin a ndubhairt sí liom; do-chuas ar mhuin an eich bháin is d'fhágas slán ag lucht an dúin
Do phógas-sa mo chéile caoin 's ba dhubhach sinn ag scaradh léi; mo dhís mhac is m'inghean óg dobhí fá bhrón ag sileadh déar
Do ghléasas orm chun siubhail is thugas mo chúl do Thír na nÓg; do rith an t-each go héascaidh fúm mar dorinn liom 's le Niamh Chinn Óir
A Phádraig na n-órd is na naomh níor innseas bréag duit riamh fós, sin agat-sa fáth mo scéil 's mar d'fhágas féin Tír na nÓg
Dá mbeinn-se féin, a Phádraig amhail dobhíos an lá úd féin do chuirfinn do chléir go léir chun báis is ceann ar bhrághaid ní bheadh im dhéidh
Dá bhfaghainn-se flúirse den arán mar dogheibhinn gach tráth ó Fhionn do ghuidhfinn chun Ríogh na ngrás tú bheith go slán dá chionn
Dogheobhair arán agus deoch gan aon locht anois uaim féin; is binn liom briathra do bheol lean dom fós arís ar do scéal
Ní aithristear ár scéala go beacht ar gach ní dár theagmhuigh dom féin nó go dtánga arís tar m'ais go hÉirinn ghlais na n-iomad séad
Ar theacht dom féin annsin i dtír d'fhéachas cruinn i ngach uile áird; dob eagal liom annsin go fíor nach raibh tuairisc Fhinn agam le fagháil
Níorbh fhada dhom is níor chian go bhfeaca aniar ag teacht fám dhéin marcshluagh mór idir fheara is mhná is thángadar im láthair féin
Beannuighid dom go caoin séimh is do ghaibh iongantas gach n-aon díobh ar fheicsin méid mo phearsan féin mo dhealbh, mo ghné agus mo ghnaoi
D'fhiafruigheas féin annsin díobh súd an gcualadar Fionn do bheith beo nó ar mhair aon eile den Fhéinn nó créad an léan do bhain dóibh
"Dochualamair-ne trácht ar Fhionn ar neart, ar lúth is ar thréin', nach raibh riamh a shamhail súd i bpearsain, i gclú ná i méin
"Is iomdha leabhar scríobhtha síos ag éigsibh binne milse Gaedheal nach léir linn aithris duit go fíor ar éachtaibh Fhinn is ar an bhFéinn
"Dochualamair go raibh ag Fionn mac ba lonnrach sciamh is cló, go dtáinig óig-bhean fá n-a dhéin 's go ndeachaidh léi go Tír na nÓg " Nuair chuala féin an comhrádh úd nár mhair Fionn ná neach den Fhéinn do ghlacas tuirse 's mór-chumha 's ba lán-dubhach mé i n-a ndéidh
Níor stadas-sa annsin den réim go luath éascaidh gan aon mhoill, go dtugas m'aghaidh go glan réidh ar Almhain éachtaigh Leathan-Laighean
Ba mhór é m'iongantas annsúd nach feaca cúirt Fhinn na slógh; ní raibh 'na hionad ann go fíor acht fiadhaile, flíodh is neanntóg
Uch, a Phádraig, is uch monuar
ba dhealbh an chuaird agam é, gan tuairisc Fhinn ná na bhFiann d'fhág fá phian mé le mo ré
"'Oisín, scuir anois ded bhrón sil do dheoir ar Dhia na ngrás; tá Fionn 's an Fhiann tláth go leor is níl a bhfóirthin súd go bráth
Badh mhór an truagh sin, a Phádraig Fionn go bráth do bheith i bpéin; créad an tóir a rug air buadh 's a liacht laoch cruaidh do thuit leis féin
Is é Dia rug buadh ar Fhionn is ní neart namhad ná tréan-lámh, agus ar an bhFéinn uile mar é i nIfreann daor dá síor-chrádh
A Phádraig stiúruigh mé don áit 'na bhfuil Fionn ar láimh, is an Fhiann, is níl Ifreann ná Flaitheas ann do chuirfeadh fá cheann-smacht iad
Má's ann atá Oscar, mo mhac féin an laoch ba thréine i dtrom-ghleo níor cumadh i nIfreann ná i bhFlaitheas Dé buidhean dá mhéid a sheasfadh leo
Leigimís dár n-iomarbháidh ar gach taobh is lean ded scéal, a Oisín áigh; cad a thárla dhuit 'na dhéidh tar éis na Féinne bheith ar lár
Inneosad féin sin duit, a Phádraig tar éis mé d'fhágáil Almhan Laighean ní raibh aon áitreabh i raibh an Fhiann nár chuarduigheas go dian gan aon mhoill
Ar ghabháil dom tré Ghleann an Smóil dochonnarc mór-chruinniughadh ann trí chéad fear is ní ba mhó dobhí romham ins an ngleann
Do labhair duine liom den tréad is dubhairt sé de ghuth ós árd "Tar dár gcabhair, a rí-laoich is fuascail sinn as an gcruadh-chás " Tháinig mé annsin do láthair is liag mhór mharmair ag an slógh bhí meádhchan na leice ortha anuas is a cur díobh suas níorbh fhéidir leo
An chuid aca bhí fán lic thíos dobhíodar dá gclaoidhe go fann; le truime an ualaigh mhóir do chaill go leor díobh a meabhair
Do labhair duine de na maoir is dubhairt - "A rí-ghaiscidhigh óig, fuascail feasta ar mo bhuidhin nó duine dhíobh ní bheidh beo"
"Is náireach an bheart anois le rádh is an oiread atá d'fhearaibh ann, nach tiocfadh le neart an tslóigh an liag a thógáil go lán-teann
"Dá maireadh Oscar mac Oisín bhéarfadh ar an líg 'na láimh, chuirfeadh d'urchar í tar an sluagh - bréag ní dual dom riamh do rádh " Luigheas ar mo chliathán deas rugas ar an leac im láimh, le neart is le lúth mo ghéag chuireas seacht bpéirse í ón áit
Le feidhm na lice lán-mhóir do bhris ceangal óir an eich bháin, thánga anuas go lán-docht ar bhonn mo dhá chos ar an mbán
Ní túisce tháinig mé anuas ná ghlac uamhan an t-each bán; d'imthigh annsin chun siubhail is mise fá phudhar go lag, tláth
do chailleas amharc mo shúl mo dhealbh, mo ghnúis agus mo scáil; dobhíos im sheanóir bhocht, dall gan bhrígh, gan mheabhair, gan áird
A Phádraig, sin agat mo scéal mar thárla dhom féin gan gó; mo dhul is m'imtheachta go beacht is mo theacht tar m'ais ó Thír na nÓg
CAOI OISÍN I NDIAIDH NA FÉINNE
Ádhbhar mo chaoi mar táim gan lúth, gan treoir, gan amharc fós, gan luadh, gan réim, críon, seirgthe, lom, cráidhte, d'reoil, im chuail cnóis gan rith, gan lúth
Is fada liom mo throscadh gan crábhas gidh nach le grádh ná le gean do Dhia, acht d'easbaidh bídh is ró-shoghltais, fán nganntan aráin is leath-riar
Is gnáth mo thart 's is dom aimhdheoin deoch cóir níor ibheas le cian, cúis mo chaoi 's is fíor mar sin go bhfuilim ar díth nirt agus riain
Dá maireadh Fionn na n-each seang is Oscar teann na lann ngéar, do bhainfidís biadh de dhiabhal nó de dheamhan 's ní bheadh Oisín fann gan taca cléibh
Is minic dobhí Fionn 'na cheann feadhna go lúthmhar, neartmhar, lán-réimneach, is go mb'fhuras fleadh ur-fhairsing fhial d'fhagháil do sheacht gcatha na Gnáth-Fhéinne
Slán le suirghe is le seilg slán le meisce is le saor-cheol, slán le cathaibh is le trodaibh slán le lannaibh géara fós
Slán le lúth agus le neart slán le cead is le saor-ghuib, slán le cian agus le teacht slán le malairt is le gléagaibh
Slán le biadh agus le digh slán le rith is le léimneach, slán le fiadhach gach garbh-chnuic slán le curaidhe na dtréan-fhear
Slán leat, a Fhinn na gcruadh-lann dob úr neamh-ghann béile, ní hionann is Pádraig gan beatha dá mhéid a chara san gcléire
Slán leat, a Fhinn, arís is arís céad slán leat, a rí na Féinne ó's tú do choiscfeadh mo thart ní hionann is prap na cléire
Slán leat ag cur an áir slán leat, a lámh lán-láidir, slán leat, a shaor-dháil na gcríoch is dubhach mo smaointe 's is cráidhte
Slán leat i gcoscairt na gcnámh gidh nach sámh do Phádraig mar innsim, acht nach fuilim-se dho fá shásamh ná a thrú dána 'na thimcheall
Is truagh dhuit-se, a mhic Cumhaill nach cuireann chugam-sa biadh is deoch gibé ionad 'na bhfuil tú gan cead do dhiabhal ná deamhan ad chosc
Ó nach maireann acht mo thaise is mór mo thuirse gan mé mar aon leat, gibé i nIfreann nó i bhFlaitheas dogheobhainn ann beatha taobh leat
Adeir Pádraig an channtlaimh liom gur fairsing úr é a rí-fhéinnidh, is ní fheicim aige de shubhchas acht cluig am bhodhradh is gleo cléire
Adeir Pádraig gur mór é Dia is gur furas biadh uaidh d'fhagháil; dar mo láimh-se is dar mo bhriathar
is gann do riarann mise is cách
Adeir sé liom fós mar fhriotal gurab ag Dia atá tusa i ndaor-bhruid, 's is bréag san seachas a n-abair de bhriathraibh cealga gan éifeacht
Is truagh nach agam-sa féin atá roinn choda is bhéile, do chaithfinn biadh agus deoch níos mionca ná a dhéanaim
Adeir cléireach na gclog liom-sa go bhfuilim-se súighte i loc na bpian; is é adeirim-se 's adubhart leis nach leigfir chuca ceart ná rian
Uch
a Fhinn, a chumainn, má's fíor go bhfuil tú thíos i n-uaimh na bpian, ná fulaing do dhiabhal ná do dheamhan arm buaidhe ná cead a riain
Mo dhainid chráidhte mar atáim im sheanóir ársaidh, gan bhrígh, gan lúth, 's is truagh mhór anois mo chás i bhfochair Phádraig 's a chlog go dubhach
Is tuirseach tláth dobhím de ghnáth ag smaoineamh ar gháir na laochradh, gan bheith ag éisteacht gutha gadhar is le dórd seinnsach na Féinne
Is minic mé go dubhach tláth ag amharc Phádraig 's a chléire, i n-a bhfochair gan biadh gan sámhas níorbh ionann is fleádha na Féinne
Is é biadh is mó ag Pádraig cluig ag gláimh is ag béicigh, a bhachall 's a leabhar trátha is sléachtain ghnáith na cléire
Dá mhéid a gcrábhadh 's a n-úrnaighthe ní dhearcaim flúirse i n'éiric acht tréadhnas fada agus ganntan ar gcaitheamh abhlann is béile
Is mór a ndóchas as a dtighearna is deirid gurab fial a roinneann leo; adeirim-se, dar mo bhriathar
nach fíor iad is go gcanaid gó
Gidh mór ghoirid ar thideal a dtighearna go moch is go déidheanach i ngach ló, bruscar bídh ná iar-ndisc dighe ní amharcaim choidhche ar a mbórd
Ní fheicim aca maighdean óg ná bean phósta ná aontumha le n-a mbeidís ag ceilt dobróin acht uilileo na gclog ar siubhal
Fiafruigheann Pádraig an channtlaimh díom-sa - nach binn sin guth cléireach
is deirim-se, ní is fior dom nach binn is nach tréitheach
Ní fheaca fuireann riamh mar iad is lugha ciall agus éifeacht, ag síor-channtlamh salm gan biadh is a gcluig ag dian-bhéicigh
Slán leat, a Oscair na lann nimhe slán leat, a churaidh ghníomh-éachtaigh, dá mbeitheá agam mar ursain dobheadh ruaig druime ar an gcléire
Uch
ní chluinim Oscar, mo chaoi
's ní fheicim suim mo bhéile, siansán salm am bhodhradh ag amhastraigh is ag béicigh
Is dubhach liom gan amharc Sceoláin i ndeoidh comh-gháir na Féinne, i n-am an fhiaidh a dhúiseacht is meidhreach d'fhúiginn dá héil í
Slán leat arís, a Oscair na lann gidh iongnadh leam nach éistir, is gan tú fé smacht ag Dia ná ag deamhan is nach tigheann tú ag dí-cheannadh na cléire
Bíonn an cléireach 's a chléir gach nóin ós comhair altórach ag sléachtain ag déanamh úrnaighthe is cruadh-cháis is Oisín tláth dá bhféachain
Innis dom, a Fhinn mhic Cumhaill cár ghaibh do lúth ná do rian, is go bhfuil tú an fhaid seo amuich is Oisín go bocht ameasc na gcliar
Ní ghéillim go bhfuil ná go raibh ná fós go mbeidh go deireadh an domhain, diabhal ná deamhan dá thréine neart ag gabháil chumais ós do cheann
Acht cheana ní thugaim géilleadh gidh deirid gur tréan an fear é Dia, le glas Flaitheas leis go mb'fhéidir tú a chlaonadh ná a chosc ded rian
Uch
a Fhinn, tar féin is Oscar áigh ameasc cléire Phádraig is fágfam ar díth ceann iad uile is coiscfeam na cluig buile ó ghárthadh
Dorinnis-se féin is Oscar go minic gníomh le cumas lamh neart-chruaidh ná déineann cléir na leabhar ná Dia na bhFlaitheas, ná Pádraig nua
Ní rachadh aon neach díobh súd ar Muir Ruaidh na dtréan-tonn toir, mar a gcluintí an torann trom a thugadh an tonn go spéir gan chosc
Ní rachadh aon neach díobh súd lá an fhóghmhair ar an gcnoc so thiar n-a gcuirtí an phunnann go n-a cuibhreach tríd an gcroidhe ag an duine siar
Ní rachadh aon neach díobh súd i gcomh-lúth le Tailc mac Treoin an lá d'fhág sé siúd ar díth is ag fuar-chaoineadh an mór-shlógh
Uch
a Chonáin liosta mhaoil créad nach tigheann tú dam fhéachain
is go bhfaghthá cead grinn is millte ar feadh líonmhaire na cléire
Tá an nóin i bhfogus dom 's cá bhfuil seacht gcatha na Gnáth-Fhéinne
is iongnadh liom cá conair dóibh uile is nach tigid dom fhéachain
Is cian mé ag ochlán fá chumha gan fleadh úr ná greann béile, is gann dogheibhim ibheadh agus fuadh 's is fada fuar ó chéile
Ba mhó fuigheall aon fhleidhe amháin dár chaitheabhair tráth im fhochair ná a bhfeaca riamh ag Pádraig d'úr-fhleadhanna is de shochar
An tan éirigheann Pádraig ar maidin bíonn go tapaidh ag sléachtain ós comhair altórach is Aifrinn is cluig dá spreagadh ag cléircibh
Is neamh-úr 's is neamh-fhairsing a chaithid a mbeacht-bhéile
ní bhídh ceolta ar bith aca acht canntlamh sleachtana na cléire
Ní bhíonn de fhriotal aca acht Dia is Neamh is naomhthacht; badh bhinne liom-sa go fada glór caismeartha na Féinne
Ní ghéillim, is ní chreidim Pádraig adeir gurab deághthach Dia, 's gurab gann neamh-fhairsing bocht do roinneas leis deoch agus biadh
Adeir gurab é Dia roinneas go cóir ar an domhan mór go coitchionn; is é adeirim-se agus adubhart nach furas súd d'aithint ortha
Ar an ádhbhar dá mbadh fear Dia a bheadh ag riar go coitchionn dogheobhadh Oisín deoch is biadh is ní bheadh gan riar badh chosmhail
Adeir cléireach na gclog liom go bhfuilim ar baois im ghníomhaibh; adeirim-se fós leis-sean nár badh slán eisean dá innsint
Is deimhin má tá biadh ag Dia dá mbeinn-se mar a bhfuil i n'fhochair, go mbeadh sé lámh-neartmhar go leor nó go ndéanfainn scór do bhronnadh
Dá bhfaghainn-se amharc ar an mbiadh ag deamhan ná ag diabhal dá chumas is dóigh liom, gan cead do Dhia go mbainfinn mo riar as go furas
Is amhlaidh do ghéillfinn go bhfuil Dia láidir dá mbeadh biadh comhpháirteach againn araon agus eisean le buadh neart láimhe do chosnamh an iomláine dho féin
Dá mbadh dhóigh liom go bhfuil Dia ann do chuirfinn canntlamh dá láthair is má tá sé deághthach ná duineamhail tabharfaidh sé sprionn aráin dom
Tíodhlaic súd dom, a Dhia mhóir - cuid ded phroinnibh mísle; acht creidim gurab díomhaoin mo ghlór 's gurab gann sóghltas do thíre
Dá mbeinn-se i bhfochair Dé thuas is biadh muar a bheith 'na thimcheall badh dhoiceamhail do mé ruagain go bhfaghainn uaidh cion cuibhrinn
Dá mbeinn-se socair leis an bhFéinn gibé ionad i n-a mbíd, dá bhfaghainn eolas ar Dhia do chaithfeadh cuid den bhiadh a roinn
"Éirigh, a Oisín," ar Pádraig na mbachall "is éist le cantain na cléire " adeirim-se dá fhreagairt go cruaidh "nár badh slán uaidh mé, a chléirigh " Adeir seisean liom go dána "Éist le hAifreann na gcliar gcáidh " adeirim gurab measa liom go mór gan Fionn 's a shlóighte ar fagháil
Atáim gan fonn, gan fiadhach, gan ceol ameasc Phádraig 's a chléire ag ochlán is ag deor-chaoi de ghnáth ag iarraidh scátha na dtruaill-chléireach
Dá mbeadh ceannas agat-sa, 'Dhia ní fhágfá mise im aonar i bhfochair Phádraig na haithise ceann feadhna na gann-chléire
Mo chumha anocht go ró-mhór is ní chanaim ró-bhréige, tabhraidh toradh ar mo ghlór agus lom-ró-scrios na cléire
Is iongnadh liom má's agat, a Dhia atá riar ar an gcléir seo nach coisceann tú iad ar sheordán agus méadughadh ar a mbéile
Má's amhla mhéaduighir-se do bhuidhean le glór clog is canntlamh salm ní hiongnadh liom-sa do chuid bídh do sheasamh choidhche gan caitheamh
Ní ghéillim-se, gidh mór briathra Phádraig ag cur do chlú-sa, a Dhia chomhachtaigh, dá mbeadh agat deoch ná biadh go mbeadh do chliar gan sóghltas
Minic a chonnarc aon fhleadh amháin i gcúirt ríogh mhóir na Féinne dob fhearr ná a raibh riamh ag Pádraig is ag iomláine na cléire
Ní Dia tú a thuigeann m'ocras gidh fada mé ar tréadhnas; dar mo bhriathar ní hiontuigthe gurab furas duit a réidhteach
Uch
cár ghaibh an Fhiann uile nach tugaid gléacht ar Oisín truaighe
is iongnadh gan cead diabhal ná deamhan nach tagaid ann anois ar cuaird
Tréigfead feasta bheith ag cruadh-chás an tan nach faghaim toradh ar mo ghlór; d'fhúig an Fhiann mé fá ochlán 's ní thuigid ceasnán mo dhobróin
Dá mbeinn-se amhail dobhíos tráth ní ghoirfinn go bráth oraibh mar Fhéinn; do bhainfinn ceart do Dhia nó do dhiabhal is ní bheinn gan biadh idir an chléir
Uch
slán libh, a Fhinn 's a Oscair slán le tús is deireadh na Féinne, gearr-shaoghal do Phádraig is chun iomláine na cléire
Uch
a Fhinn na bhFiann is na slógh a Oscair na ngleodh, mo mhac
an bhfuil sibh beo nó cá tír daoibh agus Oisín gan gníomh ná neart
Uch
is mise an seanóir críon ar easbaidh bídh, dighe is suain, fé leathtrom Phádraig 's a chliar i n-easbaidh, i gciach, 's i dtruaighe
Uch
is truagh, monuar
an toisc mise ar ceal anois ón bhFéinn ag éisteacht le seordán clog monuar-sa
anocht ní séan
Uch
a bhuidhean chatha ba thréan ba mhór bhur mian laochais seal; cár ghaibh bhur ndúthchas ba dhual d'Oisín, nach truagh libh a mheath
Uch
is díombádhach mo chríoch ó chailleas mo bhrígh is mo neart, gan fiadhach, gan fonn im dháil ag smaoineamh ar áilleacht na bhfear
Uch
gidh deir Pádraig ón Róimh an Fhiann, gan gó, nach mairid, ní tuigtear liom gur fíor a ghlór is níl mo speois i mbrígh a shalm
Uch
cár ghabhadar na fir ba thréan nach tigid i n-éisteacht is mé chabhair, a Oscair na mbuadh-lann ngéar triall is réidh ón mbroid seo t'athair
Uch
a Fhinn, atá fós id dháil gibé áird 'n ar duit 's dod shlógh, ná bí mall, leat níor ghnáth i gcill gan arán is mór mo bhrón
Uch
cá bhfuil Mac Lughach tréan ba ghníomh-éachtach i n-am gleodh
triall le cách nó gan iad ba mhinic leat riar go sóghmhail
Uch
a Dhiarmaid na mban go léir lér mhian bheith caoin fairsing fial, is iongnadh liom nach dáilir truagh is mé gan luadhail ameasc na gcliar
Uch
a Chaoilte† ghrinn †mhic Rónáin ba thréan lúth, gaisce agus gliadh, dob éadtrom rith agus comh-rás smaoin ár bpáirt is orm triall
Uch
dá mbeinn-se i bhfochair na bhFiann is neach den bhuidhin do bheith gan arán amhail atáim-se i gcill na gcliar dobhéarfainn iarracht air i dtráth
Uch
is truagh sin 's is dobrón géar an té gan réim do chleacht gach mian do bheith anois 'na sheanóir bhaoth gan fleadh ná féasta, deoch ná biadh
Uch
nach truagh sin púdhar mo scéil ag déanamh tréadhnais i gcill na mbocht; teirce aráin is ganntan dighe d'fhúig gan bhrígh, gan neart, mo chorp
Uch
a chliar, is mairg, tráth do thuit 'nbhur ndáil-se go dealbh, gan tuairisc Fhinn ná 'shlóighte im dháil 'sé d'fhúig gan áird mo chruth le fada
Uch
a Fhinn, is iongnadh an cás má's Ifreann áitreabh daoibh nó Flaitheas, deamhan ná diabhal dá threise lámh bhur mbuadh d'fhagháil gan teacht fám ghairm
Uch
is dearbh gur scéal gan gó i bhFlaitheas mór na gcliar má's daoibh, má's tugtha géilleadh d'fhear na Rómha le Dia nach dóigh gur muirear sinn
Uch
dá mb'fhíor a n-abraid siúd a mbachall úird 's a leabhar bán, do-chífinn breis, barr nó suim de ló nó d'oidhche ar a gcuid aráin
Uch
mo shlán indiu is de shíor libh-se, a bhuidhean ba fhlúirseach arán, ní ghoilfinn fá Dhia ná fán gcléir dá mbeinn ar aon chor 'nbhur gcomhdháil
Uch
a Chonáin† liosta †Mhaoil ba mhór mí-ghníomh agam-sa seal, anois ní maise m'agairt tríd tar le saoirse is réidh mo ghlas
Uch
a chlanna Mórna mear' dob fhearr searc agus méin, nach truagh libh Oisín fá smacht ag Pádraig nach ait 's a chléir
Uch
i n-ionad gutha gadhar ba bhinn meadhrach gach maidean seordán clog, ceol nach caomh liom is canntlamh cléire gan aiteas
Uch
i n-ionad seilge is fiadhaigh 'na raibh mo mhian is mo thnúth, uaigneas fada gan arán gidh deir Pádraig - "Déan go subhach " Uch
i n-ionad catha is gleodh 'nar ghnáth mo speois is mo thaithneamh, bachall Phádraig dá hiomchur 's a chliar-chomplacht ag caismirt
Uch
i n-ionad fleadh is féasta fuaireas féin mar chleachtadh, tréadhnas fada óm bhéile do scuabfadh gaoth tar sleasaibh
Uch
'sé deirid liom de ghnáth nach arán is maith le Dia acht iomad úrnaighthe agus tréadhnais dá chéird nár leanas riamh
Uch
is doiligh liom go fíor Fianna Fhinn má táid beo go gcluinfidís mo cheasnaighil 's nach cuirfidís suim im ghlór
Uch
is dóigh liom gur dearbh fós dá mbeidís beo anois le fagháil nárbh fholáir go gcluinfidís mo ghlór agus triall dom fhóirthin gan spás
Uch
ní ghéillim do rádh na gcliar Fionn 's an Fhiann gan bheith beo, go mb'fhearr dom féin mar charaid Dia ná bheith mar iad ná 'na gcomhair
Uch
dá bhfaghainn-se mo mhian ní shéanfainn ar Dhia go deo, ar Phádraig, ná ar a chléir go leanfainn le chéile an slógh
Uch
do leanfainn Fionn gan spás is Oscar áigh, mo leanbh grinn, gidh nach léir dóibh mo chrádh is mé ar fán ar easbaidh bídh
Uch
do leanfainn Caoilte go mear is Diarmaid na mban do bheith linn; do leanfainn Goll mac Mórna na gcath is ní bheinn i bhfad i gcill Chríost
Uch
do leanfainn gach neach den Fhéinn i gcath dá thréine go tapaidh, do thréigfinn dóibh cill is órd Pádraig ón Róimh 's a bhachall
Uch
do leanfainn neach ar bith dobhéarfadh me ó ghlas na gcliar, gidh mór mholaid gach tráth a gcumann 's a bpáirt le Dia
Uch
is éascaidh is is umhal dorachainn chugat, a Dhia, dá bhfaghainn radharc ar Fhionn nó go bhfaghainn flúirse den bhiadh
Uch
ní léir dom créad do-dhéan an Fhiann má thréigid mo chor; ní fheadar cá leanfainn a rian d'fhúig sin mé im iarsma go docht
Uch
mo léir
cár ghaibh mo lúth radharc mo shúl ná mo rath, éisteacht mo chluas, mo rian siubhail cár ghaibh súd anois ní feas
Uch
a Dhia thug Pádraig don chléir iarraim féin ort le gean gan féachain ar an arán go caol ós dom ar tréadhnas 'na measc
Uch
dár riar flaith na bhFiann uch
de bhiadh dob fhairsing stór uch
dá shluagh is calma gliadh uch
a Dhia, cár ghabhais leo
Uch
a Dhia innis dom, tráth is bead-sa i bpáirt leat sa rún, an bhfuil Fionn 's an Fhiann id dháil uch
má táid is iongnadh liom
Uch
a Dhia aitchim arís féach mo ghnaoi is ná ceil do rún má tá Fionn 's a shlóighte id thír mé thriall 'na slighe nó a leigean chugam
Uch
a Dhia, adeir Pádraig gur flaith tú atá fairsing fial; is pras do ghéillfinn dá ghlór acht dá mhéid abrann is tearc a bhiadh
Uch
a Dhia má's truagh leat seanóir féach gach nóin orm anuas is do-chífir cúis mo ghearáin go dubhach tláth gan biadh 's gan suan
Uch
a Dhia is tuirseach atáim i ndáil Phádraig gan mheas, Fionn is an Fhiann uaim ar fán is uatha gheobhainn cion is fleadh
Uch
dá mbeinn-se amhail bhíos i n-aimsir sceimhle Chnuic an Áir, muna bhfaghainn réir is riar do chuirfinn do chliar bhocht ar fán
Uch
dá mbeinn-se i neart 's i lúth mar bhíos gan pudhar i Cuan Fionntrágha, ní bheinn 'om bhodhradh i gcill na gclog 's do chuirfinn cosc ar a gcrónán
Uch
dá mbeinn-se i dtapadh-bhrígh amhail bhíos ar Faithche Chanáin 'gus Fionn 's a shlóighte lem thaobh ní bheinn ag éisteacht a ngláimh
Uch
dá mbeinn-se amhail bhíos i gcath nó i gcoimheascar riamh ní ghéillfinn do Phádraig gan chéill atá gan réim, gan deoch, gan biadh
Uch
dá mbeinn-se ameasc na gcliar an tan do thriall chugainn Tailc mac Tréin ní fhágfainn ceann ar bhrághaid dá bhfuil ag Pádraig, ná air féin
Uch
a Dhia má's tú ghaibh neart ar Fhionn na bhflaith is ar an bhFéinn do leanfainn do cháil go fial acht mo bhreith mar iad ón gcléir
Uch
a Dhia is aoibhinn réim má's fíor dod chléir gur dearbh leo gur fád smacht atá an Fhiann bí go fial fairsing leo
Uch
a Dhia, dob aoibhinn mé dá mbeinn ón gcléir i bhfochair Fhinn; is do réir mar curtar do thásc dogheobhainn uait arán sa roinn
Uch
a Dhia, atá ar neamh na n-órd tuigim fós má's fíor don chléir go bhfaghainn uait breis aráin is dighe sin dá ní 'na bhfuil mo spéis
Uch
gidh táim gan léim gan lúth go dealbh, dubhach ar easbaidh riain, is éascaidh mear do leanfainn Fionn ní cóir duit diúltadh dhom, a Dhia
Uch
'sé mo mhian is tuigthe, tráth Fionn im dháil dá mbeadh 's an Fhiann, do chuirfinn Neamh as mo láimh is gan scáth do leanfainn iad
Uch
a Dhia, do-bheir gach aisce má's fíor a n-abair ceap na gcliar ná glac fearg trém ghrádh d'Fhionn nár chumhduigh riamh go tearc an biadh
Uch
is dearbh liom, a Dhia mhóir nach cluinir mo ghlór, le gnaoi 's go gcuirir d'fhiachaibh ar an bhFéinn chun Oisín atá féidh, gan tidheacht
Uch
a Dhia, ná déin mar súd glac id chúirt mé fá ghreann, 's má's ann agat atá an Fhiann is ró-shúgach a bheinn 'na gceann
Uch
mar thréigeas neart is lúth radharc mo shúl, is mo chéadfadh lag, nó is fad' ó shin, a Dhia na ndúl nach beinn ag tnúth le dul id theach
Uch
dá mbeadh agam-sa siubhal dorachainn le conncas chugat suas, is muna bhfaghainn fáilte na bhFlaitheas níorbh fhuras as mo chur anuas
Uch
dá dtaithneadh liom an áit is nach faghainn fáilte ar mo chuaird dobhéarfainn do Dhia mo lámh nach tiocfainn gan ár anuas
Uch
má rugadh buadh ar Fhionn is doiligh liom 's is olc an scéal, is is ró-mhór m'iongnadh tríd má's tidheacht ar neamh don Fhéinn
Uch
dob ionann liom gan gó dá mbadh beo anois don Fhéinn dá bhfaghainn a n-amharc arís is fada ón gcill dobheadh mo spéis
Uch
a Fhinn, cia rug ort buadh
uch
a Oscair, cár ghaibh do thréin'
uch
nach airigheann sibh Oisín uaibh
uch
is truagh mar chanaim scéal
Uch
ní deamhan, uch
ní Dia uch
ní gliadh, uch
ní slógha, uch
a rug oraibh buadh acht geasa cruadha d'bhur gcur ar feodh
Uch
a Dhiarmaid, do chabhair go minic ar gheasa bhriseadh 's chur ar gcúl, is iongnadh liom as mhéid bhur ngliocais nach tigeann sibh le cruinneas chugam, Uch
ní mheasaim, uch
ní fíor uch
gur daoibh i nglasaibh cruadha
iongnadh liom créad thárla dhaoibh is Oisín gan suim gan buadh
Uch
a Dhia, is fonn liom fós iarracht dóchais do thabhairt ort acht gur fhúig easbaidh an lóin gan bhrígh gan treoir mo chorp
Uch
a Dhia, uch
a Dhia mhóir
cluinim gach nóin anois do thásc; uch
ó táir go duineamhail fial cuir chugam iarracht toirteamhail aráin
Uch
a chliar is mairg atá ag feitheamh bhur n-aráin 's bhur ndighe, is gach a bhfeaca de bhur mbladh gur mhó aon lá fleadh Fhinn
Uch
is truagh, ón, uch
is truagh Oisín dubhach sa chill fá ghruaim; uch cár mhiste gach díth acht fán Fhinn is a throm-shluaigh
Uch
níor dhíth liom ná easbaidh bheith gan acmhuinn, neart nó lúth, acht íota tarta is troscadh fada do ghoid mo thapadh ó thréigeas Fionn
Uch
ar smaoineamh dom ar ghníomh an tan bhím ar leabaidh gan suan is éagsamhail an bheart liom Dia dhom ghnúis nach glacann truagh
Uch
arís nuair chluinim an chléir is gan m'anacra féin do luadh, ná trácht ar Fhionn ná ar an bhFéinn badh mhaise é do Dhia mo thruagh
Uch
a Dhia, is cosmhail an bheart go bhfuilir i bhfad ós mo chionn, is go bhfuilim-se i bhfad síos is nach fuil mo shuim ó chailleas Fionn
Uch
dá mbeadh Fionn is an Fhiann agam-sa, a Dhia, uait anuas, lem ré ní scarfainn riú 's ní bheinn i gcumha gan dul suas
Uch
a Dhia, má táir i bhfeirg ón ngrádh do-bheirim do Fhionn ní curtha i bhfáth mo ghlór easbaidh mhór a bhaineas liom
Is fada mo chasaoid bróin 's gan toradh ar mo ghlór ibhfus ná thall, acht ní hiongnadh liom Dia seach an Fhiann uile is Fionn
Uch
a Dhia, ó's éigean dúinn bheith go dubhach gan an Fhiann; ó's agat-sa atá do radharc féach is leigheas anois mo chiach
Uch
an uair thigheann mo bhéile is smaoinighim ar fhéasta Fhinn, is iongnadh liom croidhe cloiche nach glacann dolaidh trém chrích
Uch
dá bhfeiceadh Fionn 's an Fhiann mo bhéile-se ar iar-nóin deamhan ná diabhal dá dtáinig riamh ní choiscfeadh óm dháil a dtreoir
Uch, a Dhia, do réir do tháisc níl teirce aráin ná dighe ort; is ó tá truagh is taise id dháil roinn le páirt Oisín bocht
Uch
a Dhia, atáim i ngábhadh is an Fhiann óm dháil ar ceal; d'éistfinn le guth na gcliar dá bhfaghainn riar mar badh cheart
Uch, a Dhia, an aithnid duit nó an gcualais mo theist ar an bhFéinn
cuirfead críoch ar mo rádh is mar gheibhim arán ón gcléir
Uch
is mise Oisín mac Finn gan fonn, gan gnaoi, ag comhaireamh cloch; gibé uair dogheibhim an greim is fada arís go bhfaghaim an deoch
BUILE OISÍN i ndiaidh na Féinne
Fionn fairsing fial, barr gaisce bhfear bhFáil, rí mórdhálach caomh fa mór ag díol dámh
A chroidhe oscailte mear, is é fa maith luadh; Fionn fír-ghlic Fáil, fáidh fa mór buadh
Fa glan gorm a rosc a fholt mar an ór, scéimh an ríogh fa buan a ghruadh mar an rós
Gach bean lán dá shearc a chneas mar chailc bháin, mac Muirne fa caoimh Fionn, rí na n-arm n-áigh
Trí chéad orgán binn i dtimcheall Fhinn go bhfuil, is trí chéad uinge óir de chionn gach ceoil díobh sin
Níor leig mo rí rosc ná duain as gan ní; dá mbadh olc gach ceol dobheireadh ór dá shaoi
Dob é uaigneas mo thréith an tan bhámair féin ann cath eagar gan bhrón fá ól nacharbh fhann
Dochonnarc lem linn ag Fionn flaith gach n-óil deich gcéad corn go bhfleascaibh fá n-a gcneasaibh óir
Dobhí dá bhruidhin déag fa lór a méad i ndún, ag mac inghine Taidhg ó Almhain na bhFiann úr
Dobhí dá chéad de thinte go cinnte ann gach tigh, fear is céad gan gainne fó gach teine díobh sin
An tan tógtaí fíoch na laoch sin le feirg do choisceadh Fionn le haon-uair gémadh mór a meirg
Ní thug éaradh do thruagh ná diúltadh do shaith; uch, fa maith gach cúis dár ghaibh Fionn na bhflaith
Imirt do-ghníodh Fionn go grinn leis an bhFéinn iad uile bheith in' aghaidh 's gan aige acht é féin
Dobhí aon-bharr áigh ag an bhfáidh ós ár gcionn; ní raibh ar talamh nithe gan a bhfios ag Fionn
Ní dheachaidh mo thriath i ngliadh ná i gcath gan deich gcéad sciath dhearg go harad leis an bhflaith
Meirge suaichneach sróill is árd-chrann óir faoi, trí chéad fear nár mheathta fá bhrataigh mo ríogh
Deich gcéad sciath órdha noch d'fhóirfeadh gach scim, is deich gcéad sciath uaine ar gach gualainn dinn
Deich gcéad sciath ghorm ar lorg Fhinn na bhFiann, ailm óir ar gach fear ann gach cath 'na dhiaidh
Deich gcéad sciath ghléigeal fá riaghail mhic Muirne, ann gach cath dá mhire ní bhíodh time oirne
Ag sin an dara cath bríoghmhar dob fhearr faoibhear feidhme; is leo do gabhthaí a gcongnamh i n-am tornaimh go deimhneach
Gidh táim-se fá bhrón 's mé gan treoir gan neart, bhíodh fiche céad sciath ann gach gliaidh lem mhac
Dob é sluagh Chlainne Rónáin le mór-dháil mhic Muirinne deich gcéad sciath nár mheathta b'é a bhfreastal chuguinn-ne
Gidh táim-se fá bhrón 's mé gan treoir anocht théigheadh fiche céad de shlógh liom i ngleo gan locht
Dobhídís Clanna Smóil ngrinn dom bhuidhin ann gach ród, deich gcéad sciath nár thim ag teacht linn ann gach gleo
Ag sin an ceathramhadh cath ba mhó maitheas linn; gidh táim-se dá n-innsin ní liom-sa nach tinn
Dob é éirghe-amach mic Eitiodhain fá riaghail mhic Muirinne deich gcéad fichead tréanfhear ann gach aon chath chuguinn-ne
Ag sin an cúigmhadh cath dobhí ag flathaibh Fáil, nárbh áil gan bheith romhainn ann gach foghail áir
Cuid eile dár sluaghaibh fianna buadhacha Breatan, ocht gcéad déag an congnamh dobheirdís dúinn i gcathaibh
Dá chéad déag fear Lochlann dár sochraid fá mhaise do fhreagradh mac Cumhaill go humhal re gaisce
Ag sin an seiseadh cath ba mhó maith agus réim, is ba mhó cion de ghnáth ag Fionn Bán féin
Thigdís fir chruadha Shacsan nach fuair bascadh catha, an seachtmhadh cath eile fá mheirge na flatha
Thigdís clanna Duibh-dhíorma ann gach íorghail ruaidhe, trí mhíle gan cheilg ar gach leirg mbuaidhe
Ag sin an t-ochtmhadh cath fa mó maith agus nimh; is leo do gabhthaí neart ar gach treabh san mbith
Dothigeadh chugainn ó Albain gidh ba chalma de dhaoine cath eile gan eagla is é do fhreagradh mo rí-se
Ag sin an naomhadh cath ba mhó meanma i nÉirinn, nach tug troigh ar gcúlaibh ó mhac Cumhaill na mbéimionn
Dothigeadh ua Duibhne déid-gheal 's a shaor-mhaicne ba theann deich gcéad fichead tréan-fhear ann gach aon chath 'nár gceann
Dothigdís clanna Dubháin i gcomháireamh ár sluaigh trí mhíle gan cheilg ar gach leirg go mbuaidh
Aon chath déag gan doghraing ba chobhair ar gach scim, dob é sin a gcóimh-éirghe ag teacht i n-éinfheacht linn
Dob iad an mhuintir ait dobhí fá smacht mo ríogh; dob áidhbhseach a méad nuair doghnídís féin síoth
Gidh toirneadh mo lúth mo chlú is mo spéis, ó nach fuilid beo ní binn ceol dá n-éis
Dobhí flaitheas m'athar i gcathaibh 's i ngléidhthibh gan rí ós a chionn dar liom acht Rí gréine
Ba shéimh ar gach árd 's é b'fhearr ná gach fear B'é fear gacha cuirm mac Muirinne mear
Fa aon-mheadhar chródha fa lón gach céille, dochuaidh srian ar m'intinn tar éis Finn na Féinne
Atá Fódhla gan chéile dochuaidh a féile ar gcúlaibh; tar éis Finn do bheith marbh tá Banbha gan congnamh
Tan tógtaí gach anfadh ní raibh fear ba thréine; ba choinnmhidhe ar chathaibh is ba chathaidhe ar chéadaibh
Fa aon-tor tar chách fa é ár gach sluaigh, fa é an croidhe fial rí na bhFiann go mbuaidh
Fa maraidhe é glan fa gean ris gach gairm, fa nua gacha lán fa grádh gacha hairm
Ós gach fear a mhéad 's a mhéad gan bheith ann, ar gach rígh ba thréan b'é an ghéag ós gach crann
Níor thuill mo rí guth 's é b'fhearr cruth san bhFéinn, dobhíobh deich gcéad dámh do do ghnáth-sheinnim téad
Dobhádar trí chéad ollamh gan obadh 'na thigh; ní raibh ann, a Phádraig fear dob fhearr ná sin
Le n-a mhuintir fa maith gach cath is gach gliadh; gach áit 'na mbíodh gleo ní bhíodh puinn beo 'na ndiaidh
Is leis do biadhthaí baidhbh is do hiadhthaí gach uaigh, ceann cumhduighthe na gcath Fionn flaith na mbuadh
Fa gasta fá sciath fa triath ann gach seilg fa file, fa rí fa saoi ann gach ceird
Do theagaisc mo rí an tslighe fár chaoimh deilbh, fa draoi é is fa flaith ann gach cath níor mheirbh
Fa marcach é grinn fa binn leis gach cliar, is do tógtaí gach neart fó theacht ríogh na bhFiann
Fionn flaith an óir fó mbíodh an t-eo fis, fa scol ris gach ceol níor chóir tagradh ris
Le gach anbhfainn ba mhín is le gach righ ba thréan; níorbh é an breitheamh claoin ba chuibhe ameasc mbé
Ní tháinig dá ghráinne ná go háirithe daoi ná dá olcas neach as a theach gan ní
Ní ghairmid díom ach bú is mé an trú gan chiall, is mé an sean-laoch gan chrích tar éis Finn na bhFiann
Do traochadh m'aigne árd ós marbh don Fhéinn; ó do claoidheadh mo rí d'imthigh mo ghnaoi féin
Ag sin díbh mo bhuile mar aon le tuile déara do chaoineadh Finn láidir nach tug ar dháimh éaradh
Is truagh nach deachas d'éag nuair bhíos féin le n-a linn; a Phádraig na mbuadh ag sin áireamh sluagh Fhinn
AITHRIGHE AGUS BÁS OISÍN
Ná bí feasta ag luadh na bhFiann acht goir ar Dhia, a chrín-seanóir, anois má's mian leat triall dá dhún goir air chugat gach am den ló
Má gheallann tú dhom gan gó triall liom go fóill dá dhún súd ní bheidh mé ag luadh ar an bhFéinn go dtigeam araon tar ais fá lúth
Má's triall don dún úd dúinn ag amharc ar ghnúis Ríogh na nGrás a Oisín, innsim duit go hait nach fillfeam tar ais go bráth
An tan do thriallfam annsúd a Phádraig, fúig-se ibhfus an chliar, is iarr ar Dhia na mór-fheart fios do chur ar theacht na bhFiann
Ná cluinim feasta tú dá luadh ar imtheachtaibh shluaighte Fhinn, ná ag iomcháin ar Dhia na nGrás is éistfidh sé tráth led ghuidhe
An éistfidh sé lem ghuidhe-ghlór Fionn 's a shlóighte theacht dá dhún má déantar liom a réir féin 's do réir-se mar an gcéadna, go triall dúinn
Éistfidh sé leat ag déanamh a réir is molfaidh tú féin gurb í an chiall; ní bheidh ort easbaidh ná brón ag caitheamh na glóire i ndún Dia
Iarraim-se ar Dhia ar dtús sul rachad dá dhún le teann, flúirse chur chugam den arán - cár ghabhais, a Phádraig, anois uaim
Táim-se i bhfogus duit, 'Oisín créad an ghuidhe seo agat dá luadh
is cosmhail anois led ráidhte go dtiubhrair grádh don fhear thuas
Do-bhéarfad do grádh gan ghuais a Phádraig, ní luadhfad bréag, má chuireann chugam an t-arán go triall dá árus dúinn araon
d'órduigh Pádraig dá mhnaoi thighe flúirse dighe agus fós arán do chur chun Oisín truaighe go dtuigeadh go bhfuair ó Dhia na ngrás
An tan do mhúscail Oisín mac Finn is prap do shín a lámh ar cuaird
dofuair an deoch 's an t-arán do chaith a sháith 's do mhol an Fear thuas
Dobhí Pádraig i bhfogus dó 's do thaithnigh leis an glór dá luadh
rug a bhuidhe le Dia na naomh Oisín saoibh-chéille do theacht anuas
Do scairt Oisín ós árd-ghlór ar Phádraig na Rómha go luath; tháinig an cléireach ar ball 's labhair leis ceannsa an fear truaighe
Is maith an fear é do Dhia a Phádraig 's is fial dar liom féin do chuir chugam an tsáith aráin is deoch 'na dháil le héirghe lae
Má's mian leat-sa, 'Oisín truaighe bheith go buan i searc-pháirt Dé, ná caith feasta iomad den bhiadh ní hionmhain le Dia an craos
Uch a Phádraig, nach cuimhin leat do bhriathra le seal ar an Dia úd; is dearbh má's labhartha fíor nach cuirfidh i suim an biadh roinnt liom
Do gheallas is cóimhlíonfad súd gan trácht ar Fhionn ná ar an bhFéinn; níor gheallas duit nach iarrfainn arán ar Dhia na ngrás má gheibhim é
Ní tuigtear liom gur dainid ná díth duit-se go fíor ná dod chléir, Dia fial ó tá aige an t-arán é roinnt gach tráth liom féin
Buail t'ucht is féach suas is goir go cruaidh ar thabharthas Dé; is gearr uait triall an bháis ná cluinim iomcháin ná labhairt saobh
Uch, a Phádraig, dá mbadh dhóigh liom nach geobhadh an Dia úd fearg tríd is fada 's is díomdha mór liom gan trácht ar shluaightibh Fhinn i ngníomh
Ná labhair ar Fhionn ná ar an bhFéinn nó geobhaidh Mac Dé leat fearg tríd; ní leigfidh tú dá dhún go bráth 's ní chuirfidh chugat arán gach laoi
Dá labhrainn ar Fhionn 's ar an bhFéinn eadrainn araon, a Phádraig nua, acht amháin gan labhairt ós árd ní chluinfeadh go bráth sinn dá luadh
Dá ísle do luadhfaimís ar shluaightibh Fhinn, a ngníomh 's a gcáil, ní bheadh a n-ainbhfios ar Dhia bíonn fios ár mbriathra aige de ghnáth
Is uaigneach doiligh an díombáidh liom-sa, a Phádraig na naomh-chliar, gan labhairt go minic ar an bhFéinn is fúigfead é má's fearg ar Dhia
Ná luaidhtear leat ní ar bith leath amuich de thabharthas Dé nó má bhír ag luadh ar chách ní triall duit tráth go teach na naomh
Déanfad-sa, a Phádraig, a réir ar Fhionn ná ar an bhFéinn ní luaidhfead ar eagla feirge chur 'na dháil má's gnáth leis a bheith gruamdha
Ní bheidh i bhfeirg ná i ngruaim leat-sa acht gan luadh níos mó ar do shaobh-ráidhtibh síor-ghnáith is ionmhain leis tráth do ghuidhe-ghlór
Guidhim-se an Dia úd gan spás guidhim gach tráth é, gach uair de ló, muna ngeobhaidh fearg ná gruaim mo thriall leis suas go dún na n-ógh
Is dearbh liom-sa, 'Oisín truaighe gur maith do luadh anois le Dia; is ionmhain leis do ghuidhe-ghlór - ná labhair níos mó ar Fhionn na bhFiann
Monuar, a Phádraig, is truagh an scéal gan labhairt ar éachtaibh Fhinn na slógh is iongnadh liom go ngeobhadh fearg Dia na bhFlaitheas trém thruagh-ghlór
Le linn na mbriathar san do rádh d'Oisín ársa dob ionmhain dúil do mhothuigh sé an chéad shaighead ghéar do chaith an t-éag fá n-a chlúid
A Phádraig na mbachall mbán innis gan spás d'Oisín truaighe créad an módh ar a dtig an bás leat is gnáth bheith dá luadh
An eagal leat a thriall chugat a Oisín, do rún ná ceil tráth; má chír i bhfogus a thriall duit a thruagháin, goir ar Dhia na ngrás
Do mhothuigheas amhail goimh ó bhéim ag saighid im thaobh go cruaidh; do chuimhnigh mé ar theacht im dháil don daol-bhás a bhír a luadh
Is dearbh liom-sa, 'Oisín truaighe gur saighead é sin ó ghuais an bháis, 's go dtiocfaidh saighead eile 'na dhéidh doirt do dhéar ar Dhia na ngrás
A Phádraig dá n-iarrainn ar Dhia an bás do thriall uaim seal fós ar bhaoghal dom a fhearg do luadh is doiligh 's is truagh anois mo bhrón
Guidh Dia mór na n-uile ghrás anois is gach tráth ar feadh do ré méadughadh ar ghoimh do phéine is t'anam do shaoradh ón mbreith ndéin
Uch a Phádraig, is truagh an scéal athchaint Mhic Dé fá mhéadughadh bróin; is leor do sheanóir an phian mar tá gan tuilleadh 'na dháil, a fhir ón Róimh
Ná habair sin, a Oisín ró-thruaighe tiocfaidh ort guais an bháis go grod; déin do shíothcháin le Dia mór roimh theacht bróin 's anbhuaine ort
Dob fhearr liom-sa, a Oisín truaighe tú d'amharc suas ar Dhia go fíor is 'athchaint fá mhaitheamh t'ainriain ná bheith ag iarraidh tuilleadh saoighil
Iarr fós orm-sa 's ar an gcléir maitheamh i ngach saobh-ghlór dár chanais leo agus liom gan chúis 's ná cuimhnigh ar Fhionn ná ar a shlógh
Iarraim maitheamh ar Dhia ar dtús is ort-sa fá rún, a Phádraig nua; ní iarrfad maitheamh ar an gcléir ní cuibhe dhuit é do bheith dá luadh
Muna dtugair maitheamh do na huile a Oisín, ní cuibhe dhuit féin maitheamh d'iarraidh id chiontaibh móra anois ná go deo ar Aon-mhac Dé
Maithim duit-se agus dóibh súd a Phádraig, ó rún mo chléibh, is creidim gurab fios do Dhia nach iad an chliar do thuill uaim é
An feasach duit-se, a Phádraig an mbeadh gráin ag Aon-mhac Dé orm dá dtráchtainn ar Fhionn acht gan labhairt dúinn ar thuilleadh den Fhéinn
Ná labhair is ná trácht ar Fhionn ná fós, gidh pudhar, ar Oscar thréan, ar a ngaisce ná ar a n-éachtaibh cruadha ná bí dá luadh, a Oisín bhaeth
Is doiligh liom-sa, a Phádraig Dia gidh grásmhar ionmhain fial, gan labhairt go minic ar Fhionn is díombáidh liom, 's ar shluagh na bhFiann
Cionnus is aithnid dom ar do Dhia a Phádraig na gcliar, má's fearg
Ní fada gur feas duit é a sheanóir léith, is liom is dearbh
Do ghoir Pádraig ar a chléireach is dubhairt leis "Éist liom tré rún; buail lom baise ar Oisín ghoinfeas go croidhe é fá phudhar " Do bhuail an cléireach go luath lom baise ar ghruadh an fhir léith; d'uaill i bhfoghar-ghuth ghráineamhail 's do ghairm ar chongnamh Aon-mhic Dé
Créad so, a Oisín
ar Pádraig do bhain na gártha asat go garbh
Bas do buaileadh orm go cruaidh do ghoin mo ghruadh is mo leaca
Is cuimhin leat gur tú Oisín
Is cuimhin go fíor, a Phádraig nua, do thuillis fearg Aon-mhic Dé is eagal liom féin, tréd luadh
Is iongnadh liom, a Phádraig Dia ós grásmhar truaighe is ceart, go ngoinfeadh sé go cruaidh bochtán ar a ghruadh le lom-bais
Tóg suas do chroidhe is féach ar Dhia 'Oisín do thriall is gearr uait; maith do na huilibh go lán bhfonn tá an tsaighead lom ag teacht go luath
Iarraim maitheamhnas ar Dhia mhór maitheamhnas fós do-bheirim do chách; gaibh chugat id dhún mé, a Dhia is Fionn 's an Fhiann, gan stad, im dháil
Do pheacuighis, 'Oisín, go leor is Fionn 's a shlóighte d'iarraidh id dháil; ní rachaidh aon díobh súd go flaitheas na ndúl go lá an bhráth
Má ghlacais fearg trém ghlór ar luadh slóighte Fhinn, mo ghuais ní tráchtfad ortha, a Dhia, go bráth maitheamh im ráidhtibh tabhair uait
Do líon anbhfainne is guais an bháis ar Oisín tráth go lán-truaighe; uch
annsin níor fhan aige spéis i nOscar thréan ná i bhFionn na sluagh
Níor fhan meabhair ná ciall 'na cheann a ruisc dobhí dall ag fulang bróin; do réab an croidhe meanmnach mear ba thréan i gcath na dtrom-shlógh
Do thréig an corp uile i ngach ball a lúth, a theann, a neart 's a rian; do claoidheadh mar sin leis an éag Oisín na Féinne ba shaobh ciall
Ag sin mar do shlad an t-éag Oisín ba thréan neart is lúth, amhail dhéanfas an uile laoch dá dtiocfaidh 'na dhéidh ar an úir
Is é chlaoidhfeas a dtiocfaidh tráth is é do chlaoidh a dtáinig fós gan idirdhealughadh modh ná spéis mádh truaighe nó tréanmhar dóibh
Céad moladh le Mac Dé is é do-bheir an t-éag bheith ann; cuireann an duine ar an saoghal chun a ghairm chuige féin gach am
Is ceart don pheacach bheith ar staid na ngrás an tan thiocfas an bás úd; má bhíonn saor ó pheacadh nó brón béarfaidh Mac Dé gan gó é 'na dhún
Gidh nár shroich linn fios d'fhagháil fós cár gabhadh an tráth úd le hOisín truaighe an tan do shlad é an t-éag mar deir an dán réamhráidhte thuas
Tá súil agam le Rígh na ngrás ó ghlac Oisín an creideamh cóir ó Phádraig dob fhearr cáil gur thriall go hárus Dé na gcomhacht
MOLADH GHUILL MHIC MÓRNA
Árd-aighneach Goll, fear cogaidh Fhinn, laoch leabhair lonn, foghail nach tim
Goll cruthach caomh, saor-eineach suadh, saor-shnuidhte a thaobh, múrach na sluagh
Mac Mórna mear fa cródha a ghoil, a chlú fa sean fear saineamhail soin
Laoch-fhéinnidhe fial is gile glór, ní saobh a chiall laoch aobhdha mór
Mar théid i gcath réim flatha faoi, gidh mín a chneas ní tais do-ní
A mhéin ní mion a scéimh gan ghron, 'sé 's glaine d'fhior oide na scol
Fear déid-gheal fial nach tréigeann dámh, i gcogadh riamh níor lag a lámh
Ós barraibh beann iarras ort roinn, fa heagal liom tagra riot, 'Fhinn
Gidh trom a chlú 's maith Goll um ní, gidh mór ní tréith saith sluaigh do rígh
Caidreamh na ndámh leadradh na slógh, tonn fairrge tréan Goll meanmnach mór
Fear cinnte ceart fraoch millte neart; dá dteagmhadh riot ba heagal leat
'Fhinn an fhuilt chais ar Gholl ná bris, a mheirge ní tais mairg theagmhas ris
Gráin chéad ar Gholl ar mhéad, ar theann, i gcath ní tim flaith é gan feall
Adeirim riot, 'Fhinn comhaill is geall síoth bhuan do Gholl gan fuath, gan feall
Adeirim riot, 'Fhinn na dtrilis ndonn, bíodh ar eagla Ghuill haigne go trom
Gidh buan re maith i gcath ní dóigh; ionnsaightheach áigh cionnsalach slóigh
Uasal a ghean 'eineach ní mion, faoileach an fear aobhdha a chion
Fos flatha fial oirdhearc a luadh, toirbheartach tréan cosc catha is buan
Iomlán a chorp lom-lán dá shearc, duinne 'na fholt bruinne mar chailc
Éire fá chíos budh chóir dá chúis, is meanmnach bhíos dealbhdha a ghnúis
Níl fear ós Goll ní cheil ort, 'Fhinn, treise ná tonn a ghaisce grinn
Flaitheamhail a fhos dathamhail a chneas, ar Gholl ná clis ní slim i dtreas
Mileata mór bronntach a dháil confadhach a threoir a fhearg is áigh
Dá rádh go bráth a ágh 's a fhíoch a bhuanna ar chách lámhach an laoch
Leomhan ar ágh cródha a ghníomh, leabhair a lámh rogha na ríogh
Cleath chumais bhuan sonas na bhFiann, mórdhálach caoin iorghalach dian
Buan rún an fhir éigneach a stair, buadh comhlann air léidmheach a ghail
Sonas 'na ród solas a dhéad, cuiridh sé léan ar thréan dá mhéad
Orgán na gcon ró-ghrádh na mban, bídh dáimh gan on do ghnáth 'na ghar
Flaith fleascach caomh fáidh-fheasach úr, fear cliste saor fear briste múr
Leathan a lann cathardha Goll, rí-thaoiseach teann na gcraoiseach gcorr
Tréig t'fhíoch, a Ghuill bí síothdha linn, led ré gan mheing trian fiadhaigh Fhinn
Do scuir mo ghruaim díbh, 'Fheargais fhéil, tréigim-se m'fhíoch ní fuar mo mhéin
Cara gan cheilg béal-tana dearg, eineach ar lúth do chlú ós ard
ROSC GHUILL MHIC MÓRNA
Goll mear mileata, ceap na cródhachta, lámh fhial arrachta, mian na mórdhachta
Fraoch nach fuarathar, laoch go lán-neimhe; réim an rí-churaidh Mar léim lán-teineadh
Leomhan luath-ádhbhal leonadh lán-bhíodhbhadh, tonn ar tréan-tuargain Goll na ngnáth-iorghail
Ágh gan fhuarachadh mál ag méadachadh, laoch gach lámhachta nár thraoth i dtréan-tachar
Leomhan longathach beodha binn-duanach, créachtach conghalach éachtach iol-bhuadhach
Díth ar deagh-dhaoinibh fíoch i n-oll-bhuadhaibh, uaill ós árd-ríoghaibh buadh ós borb-shluaghaibh
Triath na trom-chána briathra binn-mhalla, míleadh mear-dhána díle diongbhála
Tréan-fhear tréan-lámhach séimh-fhear slógh-armach, fear lonn lán-bhuadhach Goll mear mórdhálach
Scál ar sciamhdhaire flaith go mbuan-áille, tuile tréan-sléibhe buille a bhuan-láimhe
Mórdha i mór-iomghoin cródha i gcath-iorghoil, túr i dtréan-fhoghail muir ós mion-aibhnibh
Tonn ós tréan-fhairrge Goll nach glór-dhorrdha searc na síor-fhoghla mac mear mór-Mhórna
Díth ar Dhanaraibh cíos ar chineadhaibh, scíos ar churadhaibh fial re fileadhaibh
Flaith nach fír-dhiamhair ar gach tír ba thréan, grian ós glan-fhíodhbhaidh fear faoilidh ailghéan
Duas go ndearbh-fhéile cruas gach comhshláine, mac dian deagh-Dháire triath gach trom-dháimhe
Súr gach síodh-oirir clú nach cáinfithear, grís bheo 'n bhuan-einigh breo nach báithfithear
Féinnidh fearann-mhín céillidhe comhall-ghlóir, béim Ghuill ghlan-ghaiscidh mar thuinn torann-mhóir
Rúireach rionn-ghlórach súileach síor-shluaghach dealbhdha deagh-ghníomhach feardha fíor-bhuadhach
Curadh cruadh-reannach d'ógbhaidh Éireannach; colg luath-bhuilleach Goll borb-bhéimeannach
Flaith na bhfoghail-chreach maith gan mudha gnáth, sruth ar siubhal luath cruth mar chubhar-bhláth
éin-fhear iodh-armach tréan-fhear trom-fholtach, sciath na sceimhealtach cliath na gConnachtach
Ceann sluaigh saor-urraim ágh gan aon fhochain, a ghreas taobh-fhairsing mar threas tréan-tamhain
Feidhm nach feidhm fallsa béim an mór-Ghuill-si, cródha an comhlann-sa mórdha an mear-Gholl-sa
TIOMNA GHUILL MHIC MÓRNA
A bhean, beir leat mo léine, gaibh umat í is éirigh; triall ar himtheacht a ghruadh-dhearg ghlan, ar maidin tig mo mharbhadh
A Ghuill, cá slighe 'na rachad
mairg bhíos ar beagán carad mar bhean fir nach bí a rath acht bheith gan cheann gan chodhnach
Go longphort Fhinn mhóir na bhFiann mar a bhfuil don dtaoibh so thiar faoidh ann, a bhéal-dearg mhalla le deighfhear do dhiongbhala
Cia an fear lé bhfaoidhfinn féin a Ghuill mhóir ón Maigh réidh, 's do chomh-maith-se thiar ná thoir nach fuighbhinn d'fhear im iomdhaidh
An rogha leat Oisín mac Finn nó Naoise mac Aodha grinn, nó Cairreall fiata fuilteach nó an Cosluath céad-ghuineach
Ní rogha liom Oisín mac Finn ná Naoise mac Aodha grinn; ó do lá-sa, a Ghuill chalma ní háil triath ná tighearna
Do ghabhas don tráigh iathghlain is trém bhuile gan admhail do loisceas an tír mar sin 's do radas maidhm ar a muintir
An India is críoch na Gréige 's críoch Sacsan go mór-thréadach
do phúidhreas cathracha nárbh fhann 's do radas ár bhfear Lochlann
D'fhágbhas an Eadáil gan cheann 's an Almáin gidh gníomh ró-theann, d'fhágbhas an Scadal gan bhrígh is Ínse hOrc gan árd-rígh
Thugas rí na Sorcha tar lear 's braighde i ngéill ó rígh Alban; cíos na gcaol-ríogh so go beacht thugas go cóige Chonnacht
Ó Dhia athair go méad do ghleic do ráidh mac árd-ríogh na bhFrancach, do thuit siad agus ní gó le neart mo láimhe i n-aon ló
Caogad dabhach den ór dhearg trí caogaid each bláth binn-ard, fuaireas ó rígh Breatan glic i gcomaoin ar son comhlainn; Cath Caitcheann is cuimhin liom is maidhm Concheann na mbéimionn, díol na ndrong so fó leith is cíos fomhar ar fairrge
Dearg mac Drochuil glan ar chách go ndearnaidh éirleach, do bheanas go beacht de a cheann i bhfiadhnaise slógh bhfear nÉireann
Inghean Chonaráin nár shlim do mharbhas í i gceart comhlainn; thugas bás don inghin eile go n-a hairm gheintlidhe " Deich dtráth fichead beo gan biadh an raibh aon neach roimhe riamh; céad do gach ló led láimh loinn do mharbhais i gcreig chumhaing
Nuair do dheasuigheadar ort na hairde is tú i gcaol chumhang cairrge is gorta an bhídh dod bhrath 's an íota dod shárughadh
Gidh mór gorta an bhídh dom bhrath gidh mór cogadh na gcúig gcath, mó do bhain a gné dem ghruaidh ól an tsáile searbh-ruaidh
Caith na cuirp-se le do thaoibh a Ghuill mhóir ón Maigh Maoin; fóirfidh híota i ndiaidh na bhfear bainne mo chíoch do chaitheamh
Is truagh mar thárla an scéal a inghean Chonaill, ní chéal, comhairle mná thuaidh ná theas ní dhearna riamh 's ní dhéanfad
Muna mbeith na geasa thárla ort a Ghuill mhóir, ó sheang do chorp, d'fhóirfinn híota go beacht le bainne mo chíoch do chaitheamh
Dodhéanfainn fulacht go luath de chorpaibh seanga na sluagh i gcaoi nach beitheá go fann i gcomhrac na bhfiann ró-theann
Mo naoi mbráithre fichead féin 's a marbhadh re neach fán ngréin dodhéanfainn leis síoth annsin le cosc aon uaire m'íotadh
A Ghuill, is doilghe dom féin im thimcheall cúig catha nó sé, i lúib cairrge luime cruaidhe dár dteascadh le haon-uaire
Ag sin, a inghean déid-gheal mhín m'aon-eagla ar muir 's ar tír, Fionn is an Fhiann ar ár ndruim i gcaol chumhang carraige
Tiocfaidh mac Smáile mhic Smóil ambárach is iarrfaidh cóir do dhíoghaltas a athar ort a Ghuill na n-arm bhfaobhar-nocht
Aithreach liom gur léigeas díom bheith do sheilg na dtorc ariamh, gan acht draoi dá dhearbhadh dham go ndéanfadh muc mo mharbhadh
Siúd an mhuc adubhradh ann a mhic Mórna na mbéimeann, 's mór do cailleadh gan díoghal a Ghuill chródha na ngéar-lann
Má thigh mac Smáile mhic Smóil ambárach is deireadh dom dháil mar ba mhuc Smáile mac Smóil gidh náireach so le n'innsin
'S gur dheargas m'arm go mór i gcorpaibh fear mic Tréanmhóir, thugas dóibh fulaing is duagh do mharbhas Cumhall crannruadh
Eochaidh Balldearg mac an Mháil árd-rí Uladh go hiomlán, do ghoineas an laoch dom shleagh d'fhágbhas é fá bhrón ádhbhal
Lugha Lágha i dtigh Teamhrach gidh mór a mhéad 's a mheanma, do ghoineas a scamh lem scín gidh mór fuaireas dá chomaoin
Ní bhfuil sin ar muir ná'r tír i nÉirinn gidh mór an gníomh, nach fuil a bhfala liom anocht acht amháin Cúige Connocht
Ó Olltaibh ní bhfuighim an biadh mo bheith mar táim 'sé a mian; is mó mharbhas dá bhfearaibh ná d'fhágbhas gá mnáibh de mhacaibh
Ní fada mhairfeas mé beo ní liom biadh, deoch ná ceol, ó theasta mo ghné 's mo chreat imthigh uaim go luath, a bhean
ABHAC BEAG DOBHÍ AG FIONN
Abhac dofuair Fionn feardha dobhí d'fheabhas a mheabhra gach a gcluineadh thiar is toir dobhíodh aige do mheabhoir
Cnú Dhearóil ainm an fhir i nÉirinn níorbh an-aithnid; ionmhain leinbhín fa glic glór dár ba comh-ainm Cnú Dhearóil
Inneosad daoibh, rádh gan locht mar dofuair Fionn an t-abhoc; ba ghein tsochair dofrith ann aon-mhac Lógha mic Eithleann
Dobhámair i bhfarradh Fhinn idir Chrota is Sliabh Ban Finn; dochualamair ceol gan chol ar an bhfód i n-ár bhfarrodh
Dobhámair ag éisteacht ris a cheol níor cheol go n-eisleis; beag nachar chuir sinn 'nár suan an ceol sireachtach síor-bhuan
Annsin dubhairt an rí-ruire Fionn mac Cumhaill Almhuine
"Cá as tige-se, a fhir bhig sheinneas an chruit go caomh-ghlic"
"Tángas ó Shídhe Ban Fionn áit a n-ibhthear miodh is lionn, agus tángas liom go beacht do bheith treall id choimhdeacht"
"Dogheobhair seoid is maoine is ór dearg is deagh-dhaoine, óir taithneann liom do dhála is dogheobhair mo lán grádha " Do rad a lámh i láimh Fhinn annsin do ba subhach sinn, is tugmíd hé linn i le do ba caomh ár dtorchairthe
Cheithre duirn i n-áirde an fhir trí duirn i n-a chruit chaomh-ghil; mór tairm na bláithe buige binn foghar na caomh-chruite
Do radadh chuige maille cúig oirfidigh na Féinne, gur fhoghluimsead ceol sídhe thall ó Chnaí go caoimhlíne
Díobh sin mac Seannaigh maille Seannach mór agus Doighre; dorónsat foghluim go hán agus dorinne Cúán
Ba cheist le Fionn na Féinne a abhac gan bainchéile, óir níorbh áil don fhior chródha na mná reamhra ró-mhóra
Adubhairt Fionn an flaith mór go dtiubhradh airgead is ór don tí uainn d'fhinnfeadh sin i nÉirinn bean a chosmhail
Adubhairt Scí mac Eoghain óglaoch go n-aigne leomhain "Inneosad, is scéal ádha bean fil a dhiongabhála"
"Beir mo bheannacht, éirigh dod thoigh a mhic Eoghain ionmhoin agus innis dúinn tré spéis an chrích i bhfuil re faisnéis"
"Éirigh go Teach nDuinn i Mumhain a Fhinn chródha chomhramhaigh
atá ann is oirfidh dhuit inghean dár comh-ainm Bláthnuit " Annsin do thriallsam go tric um fhlaith na bhFiann bhfaobhar-ghlic
go Teach nDuinn d'iarraidh na mná ba mhóide linn ár meanma
Fuaireamair Bláthnuit san tsídhe tugamair linn í go fíor ro fhoiseat thall is tigh mhór Bláthnuit agus Cnú Dhearóil
Tugmaid uinge óir gach fir an líon dobhámair d'Fhiannaibh i gcoibhche na mná gan locht do radadh linn don abhoc
Cheithre duirn i n-áirde an fhir trí duirn 'na chruit chaomh-ghil; áirde an bhean ná an fear ionmhain lánamha láimh-gheal
Lámhdha an domhain ag an mnaoi imirt óir is airgid gan gaoi; laisin bhfear fa mór an modh slóigh an domhain d'oirfidiodh
Ní raibh ríoghan san bhFéinn ná taoiseach ná flaith go gcéill nach tug grádh agus maoine don lánamhain lán-nao dhe
Mar dothigeadh doineann dúr ar an bhFéinn fa ríoghdha rún dobhídís ag Fionn fá a bhrat Bláthnuit agus an t-abhac
An tan thigeadh maith don Fhéinn ní cheileadh Bláthnuit go gcéill; an tan thigeadh dóibh olc ní cheileadh ortha an t-abhoc
Nochan fhuil ceol ar talmhain i neach ba mhian le meanmain nár shuaill foghar i dtigh óil acht a gcanadh Cnú Dhearóil
Trí torchairthe is fearr fuair riamh Fionn an flaith féinne fíor-fhial: Bran agus Sceolann gan locht Bláthnuit araon 's an t-abhoc
A THULACH DO THARRAING SINN
A thulach do tharraing sinn ort, i n-aimsir mhic Cumhaill, coin áille ar iallaibh glana, eich, fianna is fithchealla
Lá dá raibh an Fhiann uile ort, a thulach Almhuine, do-chíd bean san áird anoir gan fear, gan bean 'na fochoir
Léine maoth-shróill fá 'cneas bhláith go gciumhsaibh síoda ór-shnáith, agus brat go n-imlibh óir um an inghin séaghdha seang-mhóir
Dob í an inghean dob áille snuadh ba gheal a déad, dearg a gruadh, ba ghile ná an gath gréine a brághaid fá n-a caoimh-léine
Tig chugainn 'na mnaoi mhánla go foistineach fíor-dhána ar theacht di ar an tulaigh ghlais do rad uirthe buaidh dealbha
Suidheas i bhfiadhnaise Ghuill do láimh dheis Fhinn mhic Cumhuill; gach féinneach dár shill a dreach ar a chéile féin níor chuimhneach
"Gabh mo choimirce féin ort, a Fhinn na n-arm n-aidhbhéil, truagh, a laoich, ná léig m'oidhe a fhir nár thréig riamh comraidhe
"A mhic Mórna, gabh mo lámh ó táim im dheoraidhe deagh-mhná, ar hiocht, ar hfheidhm, ar hainciocht a mhic árd-ríogh Fiann Connocht
"Gabh mé do láimh, 'Oisín úir 's a Oscair go mbuaidh deagh-rúin de bhrígh an fhill dorinneadh linn díon mé, a Chaoilte 's a Chairrill
"Inghean an Treoin mise thoir a mhic Cumhaill Almhoine, a bheith i n-aon-teach níor fhaomh sinn is Aodh mac Céadaigh dá chloistin
"Gabhas scéal mór uime sin Aodh mac Céadaigh an uair sin, tré mise gan luighe lais measa an rogha rugas
"Ní fhuil ó chathaibh an Treoin iath ná inse ná oileoin nár iarras a gcabhair uile is mór an t-uamhan aon-duine " Ba ghairid dúinn-ne mar sin is ár n-aire ar an inghin go bhfeacamair ó an muir an té fa háirde i nÉirinn
Léine maoth-shróill fá 'chneas bhláith is ionar easnach ór-shnáith, lúireach uime an ngeal seang ar gach crích mar do thadhall
Dobhí re gualainn an fhir mhóir sciath chorr-dhualach dhearg-óir, fleasc den ór fá n-a fholt ghlan ag an bhfear nár ob bruighean
Do tharraing sé a long i dtír ag teacht chugainn go hain-mhín; dob é an fear mór málda 'na stuadh teine allmhardha
Le fraoch feirge d'Fhiannaibh Finn a theacht mar chaor theine chugainn, fá lúireach catha uaibhreach is tréan-scaball breacht-bhuailteach
Cinn-bheart cloch-órdha séimhidhe ós cionn a aighthe ghil-mhín; éide den tsróll um an bhfear ciumhsa síoda dá cheangal
Dobhí ag Aodh ba mhór séan colg fada leathan-ghéar, dá shleigh chruadha 'na láimh loinn ag teacht fán dtulaigh chugainn
Do tógbhadh míle corr-lann timcheall Fhinn nár ob comhlann, míle sciath fa háluinn dreach do tógbhadh ós cionn na tulcha
Cuireas Aodh go mbuaidh neartaidh a lámh fán gcéis chaol-cheannaigh dár threascair an bhean mhánla 'na ceathair caoin cudrama
"An oil ghaiscidh so fuair sinn" do ráidh Oscar mac Criomhthain, "níor briseadh riamh roimhe ar choimirce Fiann Almhoine " Iompuigheas roimhe an fear mór ar an bhFéinn fágbhas mór-bhrón, gabhas an raon céadna soir 's Fianna Éireann dá leanmhoin
Thug Goll go ngné gcaoine rogha urchair an uair sin dár chuir cithleanna ar a thaobh sheang gur goineadh Aodh san treas trom
Tuiteas Aodh san bhfairrge ghlais leis na Fiannaibh mór b'áthas, nó gur dhonn ó ghoin an ghaith gach tonn, d'fhuil is d'fholracht
Tógtar linn an feart fód-fhionn ar an dtulaigh, a Thailginn feart na mná fa saor dreach ós do chionn-sa, a thulach
Dar linn-ne ba mhaith iad A Phádraig na mbachall bhfiar, beannacht ar a n-anam araon tabhair do bheannacht, a naoimh-chléir
AOIS FLATHA NA FÉINNE
I gceann a naoi mbliadhan fuair Fionn ceannas ar Fhiannaibh Éirionn ó Thadhg mac Nuadhad na n-each, rí gan uaill gan eiteach
Sé fichid bliadhain fá dhó is deich mbliadhna nísa mhó saoghal Fhinn fá bhuadh 's fá rath, fá bhreith géill ó gach árd-fhlaith
Dob é saoghal Oisín mhic Finn trí chéad bliadhain go haoibhinn seacht mbliadhna déag fá dhó mí, seachtmhain agus aon ló
Fiche bliadhain is a hocht déag saoghal Oscair agus ní bréag, gan troigh ar ais ag cur catha 's ag breith giall gach aon fhlatha
Trí bliadhna déag ar dhá chéad saoghal Chaoilte na mór-thréad ón ló rugadh an fial fionn gur báthadh é i Liathdrom
Naoi bhfichid bliadhain go beacht saoghal Chumhaill fa mór neart; cíos an domhain ina dháil do go humhal dá thógbháil
Ceithre céad bliadhain agus mí saoghal mhic Mórna fa maith gnaoi nár leig aon neach siar ná soir uadha gan comhrac aon-fhir
Seacht bhfichid bliadhain fá sheol saoghal Chonáin mhallachtaigh mhóir ag iomarbháidh idir an bhFéinn ag bualadh duirn le do-mhéinn
Sé fichid bliadhain 's a dó-dhéag saoghal Mhic Lughach is ní bréag; ar ghail, ar ghaisce ar ghreann aon-bharr áighe na hÉireann
Ocht bhfichid bliadhain le suirghe saoghal Dhiarmada uí Dhuibhne; naoi mbliadhna don mhacaomh óg le cluiche lúibe 's liathróid
Cúig fichid bliadhain is dearbh linn saoghal Chairrill† mhóir †mhic Finn, ní dhearnaidh ris comhrac lann neach nár bhuain Cairreall a cheann
CAITHRÉIMH FHINN MHIC CUMHAILL
Dursan tuitim an t-eo óir, Fionn mac Cumhaill mhic Tréanmhóir, ár maoin, ár muintear, ár maith, Ár n-eo, ár n-urradh, ár n-árd-fhlaith
Ar n-eolach, ár dtreorach teann, ár gcuinge calma cómh-theann, ár ngein saor-shochrach sluaghach, ár saoi amhra iol-bhuadhach
Ár bhflaith séaghainn, ár saoi ár mbreitheamh, ár ndruadh, ár n-árd-rí, ár gceann cumhdaigh, ár sliocht slóigh Fionn mac Cumhaill mhic Tréanmhóir
Dá chéad bliadhain go mblaidh is fiche bliadhain gan tláithe, righe Finn, fa fada a ré gur torchradh é ag Léim Aoife
Deich mbliadhna 'na rígh go raith dobhí Oisín 'na árd-fhlaith, nó gur ghabh Fatha an tír 's gur thréig siad an Fhiann Oisín
Seacht rí déag, lán-mheabhair liom do ghabh righ-fhéinnidheacht Éireann; dob fhearr Fionn ná iad uile caithmhileadh árd Almhuine
Dob é Fionn an cúigeadh laoch uallach forasta fíor-ghaoth, dob fhearr dealbh agus dreach dob fhearr eagnamh is oineach Lugha mac Céin mhic Cáinte anall Cúchulainn agus Conall, Lugha Lágha fa gheal dreach is Fionn ua Baoiscne arm-ghlan
Cúigear dob fhearr gaisce glan dá dtáinig ar tuinn talmhan de shluaghaibh Inse Ealga do chinn siad i gcaoin-chearda Éireamhóin mac Mileadh mhóir Iughoine d'éis Éireamhóin, Aongus tuirmheach, fuirm ndil Conaire is Fionn ua Baoiscne
Cúigear is féile fríth ariamh dob fhearr um ór agus um biadh, ba chaoimhe le cáirde i leith is nár thláth le heascáirde Lugha nár lag is Aongus áin Cú na ceardchan cath-ruadh áigh, Conaire caomh-ghlan, cruth nár chlaon Fionn is Mac Luigheach i n-aon raon
Cúigear druadh is fearr táinig chum na hÉireann mar áirmhid, is meabhair liom-sa go beacht a bhfaisnéis 'na ndraoidheacht Cathbhadh Badhna ó Shídhe Badhna is Cathbhadh draoi deagh-amhra, Ciothruadh mac Fíor-chaogaid chaoimh Mogh Ruith is Fionn i bhFormaoil
Cúigear file, uaisle an dream is fearr thárrthuigh iath Éireann, is meabhair liom-sa go beacht a bhfaisnéis 'na bhfilidheacht Cairbre file fuair tar lear is Aimhirgin Inse Gaedheal
Feircheirtne réidh, Labhraidh Lorc Mogh Ruith is Fionn faobhar-nocht
Cúigear leagh, lí n-amhra is fearr táinig go Banbha; gidh cian atáim-se dá n-éis is meabhair liom a bhfaisnéis Miadhach is Oirmhiadhach dréim dreacht 's a sean-athair Diancheacht, Gabhrán, liagh, tar muir anoir is Fionn ua Baoiscne barr-ghloin
Cúigear gabhann gaoth-ghlan grinn is fearr táinig i nÉirinn, is fearr dá gcuala gan eacht agus dobhí re gaibhneacht Gaibhnean mac Eithleann go mblaidh agus Gaibhneann mac Loirgnigh, Greasach mac Néalaigh go n-aoibh Glan-ghrealach is Fionn Formaoil
Cúigear ceard le ceardacht ghlain is fearr táinig go Teamhraigh, is fearr dá gcuala gan eacht agus dobhí le ceardacht Creidhne, ceard, cruth-ghlan caomh Dáileamh dháileas gach n-aon, Eocha Ealga díon go n-aoibh Aodh Ealga is Fionn Formaoil
Cúigear tiompánach gan bhrón do thárrthuigh Banbha na mór-shlógh, is fearr chuala gan eacht is dobhí le tiompántacht Lugha Lámh-fhada sonn go soin agus Suanach mac Seannoigh, Greasach guth-bhinn tar gach n-ádh Fionn féin agus Manannán
Cúigear crutaire gan bhrón thárrthuigh Banbha na mór-shlógh is fearr chuala gan eacht is dobhí le crutaireacht Lugha Lámh-fhada sonn go se is Craiftine, crutaire, Seannach ua Doighre dá dheoin Fionn féin is Cnú Dhearóil
Cúigear séaghainn re suirghe is fearr thárrthuigh rem chuimhne, agus is mó fuair de mhnáibh ó iath Éireann go hEaspáin Cearmad Milbheoil, clú go mbuadh Naoise mac Uisneach arm-ruadh, Fiamhain mac Forra sonn de Fionn agus Diarmaid ua Duibhne
Cúigear eolach mara mín is fearr thárrthuigh muir is tír, is fearr ad-chuala frith ibhfus agus dobhí le heolus Manannán mór-ghlonnach an áigh Cuireog inghean Mhanannáin, Ciabhán Casmhongach na gcreach Fionn is Breacán builleach
Cúigear is gaoithe um chéill ghrinn dá raibh i n-aon-tigh i nÉirinn
Fitheal is Flaithrí, a mhac Fionn, Ailbhe is Cormac
An cheist do-ghnídís tré chéill is prap d'fhuascladh Fionn féin; an cheist do-ghníodh Fionn na bhfleadh neach den cheathrar ní scaoileadh
Tréan-fhear é ar neart nglonn cuingidh catha agus comhlonn, cléireach ar chreideamh a ndé agus fáidh ar fhírinne
Níor éarastar duine riamh um ór, um airgead, um bhiadh, ní mó do athchuinghe neach gémadh líonmhar a oineach
Dá mbeith seacht dteangtha im chionn go bráth nocha tiocfadh liom ar fhlaitheas fhir na learg lán maitheas an ríogh do ró-rádh
Is mise Caoilte croidhe d'éis na laoch gan lúthmhaire; coimirce ríogh an talmhan truim ar anamain an ríogh rádhaim
LAOIDH BHINNE BOILBIN
A Bhinn Boilbin is dubhach indiu, a bhinn ba chaoin 's dob fhearr cruth; an tan sin, a mhic Calpruinn, dob áluinn bheith ar a mullach
Dob iomdha cú agus giolla gáir bhuabhall agus gadhar bhíodh ar do lios, is laoch láidir a bhinn árd na gcomhlann
Bhíodh lán de chorraibh san oidhche is cearca fraoich ar a sléibhtibh le chéile is ceol éin beig dob aoibhinn bheith dá n-éisteacht
Gáir na ngadhar ann a gleanntaibh an macalla dob iongantach; 's gach aon den Fhéinn dobhí 'láthair a gcoin áille ar a n-iallaibh
Dob iomdha cnuastóir coille de mhnáibh fionna na Féinne agus caor de bhlas cumhra sugha craobh agus sméara
Móineóga caomha corcra biolar fochan is gleorán
is ingheana cas caol-fhionna ba bhinn fuaim a n-orgáin
Ba ádhbhar a bheith meanmnach bheith ag féachaint 's ag éisteacht le gáir uaigneach an fhiolair is le cannrán na ndobhran; Is le comhrádh na sionnach an lon dubh ar inbhear sceiche 's í ag seinnim go fír-bhinn dearbhaim duit go mbadh áit aoibhinn
Bhíomair-ne ar an gcnoc so seacht gcatha na Féinne; anocht is tearc mo charaid is nach truagh leat mo scéala
LAOIDH AN CHLUIG
"An bhfuil ag Pádraig de chléir aon neach d'inneosadh dom féin créad iad na comhachta cain lér dhíbir sibh na deamhain " Ráidh easpog Seagad nár lag "Inneosad duit mar tháinig an clog lér fóireadh ár mbroid fare comhachta Phádroig
"Trí caogaid arcaingeal grinn tháinig as tigh neimhe chugainn anuas le clog na bhfeart go Pádraig dá choimhdeacht
"Ní raibh arbhar aca i dtuar ní raibh bainne i bhféar-chluain, ní mó dobhí cnuas ar choill ria teacht Phádraig i nÉirinn
"An chéad bhuille den chlog bhinn thug Pádraig ar an gceolán mbuadh leis do chuir arbhar i dtuar sugha is ola i bhféar-chluain
"An dara buille den chlog bhláith thug mac Calpruinn dá dheas-láimh lacht i mbuar is cnuas ar choill arbhar i dtuar, éisc ar linn
"An treas bhuille thug nár lag do dhíbir na deamhain arracht bhí cruinn roimhe ar an gCruaich chuir iad uile ar anbhuain
"Go log na ndeamhan amach do chuir iad uile go baileach; níor leig deamhan siar ná sair ó shin díobh gan báthadh
"Dar do láimh-se, 'Oisín mhic Finn gidh taoi id sheanóir i gCruimghlinn, ní chuirfeá iad uile amach mar do chuir an corr-chléireach " Adubhairt Oisín go prap de ghuth mhór is é i n-ainreacht "Brisfead ar do cheann do chlog gidh taoi i bhfiadhnaise Phádroig"
"Is maith liom tú bheith gan súile a Oisín, ó taoi droch-mhúinte; mairg dobheir onóir doit mar do-bhéarthaí do rígh nó d'easpog"
"Ní fiú m'onóir-se féin - mairg dogheobhadh aisti toibhéim ar bheagán bídh agus dighe ag tráthaireacht 's ag urnaighe"
"Ní holc th'onóir-se amháin - seacht bhfichid bairghean d'arán fá n-a n-uirinn d'iasc is d'fheoil olc a labhras tú, a sheanóir"
"Dar an uirghill so ním leat nár fhaoidhe mé í do shagart go mb'fhearr liom sprúilleach tighe Fhinn agam ná bhur gcomhroinn"
"An é sin fiadhach na gcnoc agus cnósach na ngarbh-phort agus ifreann fá dheireadh ar scáth bhur ndroch-chreidimh"
"Ní headh acht fíon agus feoil tosach cuirn agus comh-óil dogheibhinn, agus miodh misce gidh maoidhfeadh sibh-se orm-sa
"A mhic Calpruinn fhéil cá bhfeacais leithéid Fhinn féin ag teacht chugaibh thiar ná thoir agat ariamh nó an bhfuil " AOIBHINN CHAITHIM AN BHLIADHAIN
Aoibhinn chaithim an bhliadhain, is mé Diarmaid ua Duibhne, an lá nach díolaim cliara bím ag fiadhach lem ríghne
Lá dom is mé im aonar i mBinn Éadair mhic Éadghaoith, tárla dom le hucht nóna dá laoch óga go n-aon mhnaoi
Do ráidh mé: "Críoch bhur gcúise labhraidh liom-sa, a dhís tréanfhear; cá tír díbh nó cá talamh nó'n libh ghabhas an aon-bhean"
"Le rígh Alban ár gcoimhmeas dochuamair loingeas Francach 's do marbhadh linn, gér chéim dheacair cheithre céad d'fhearaibh Alban
"Mór díobh nár áirimh sinn-ne do marbhadh linn-ne an lá sin, do thuit linn an rí féinne ag so a chéile do láthair
"Cia tusa féin, a mhacaoimh lór linn a gcanmaoid díbh-se"
"Ní gnáth m'ainm ar iarraidh is mé Diarmaid ua Duibhne
"Is liom ón bhFéinn mír churaidh buadh riamh ní rugadh orm; seisear agus aon-bhean eile mo dhíol feise gach nóna"
"Tocht ar do bhéal, a Dhiarmaid nílmíd led bhriathraibh ag éisteacht; dóigh linn gur bréag a chantaoi dar linn ní bhfaghthaoi aon bhean"
"Dodhéan-sa connradh libh-se nach tugbhair fós d'bhur n-aire, gibé leanfaidh sí ón láthair sealbh na mná do bheith aige " Annsin gluaisid ón dtulaigh an triar curadh 's an aon-bhean; 'sé comhrádh do chan sise "Soraidh libh, a dhís tréan-fhear " Do ghluais sí liom-sa an aon-bhean tar meas na déise fial-mhac; dobhí gan cheas im pháirt-se gur chaith ráithe 's trí bliadhna
Ag sin deireadh mo dhála ris an mnaoi mánla mbéil-bhinn; ní mé aon-fhear do mealladh bím sealad ag gach aon mhnaoi
LAOIDH DHIARMADA UÍ DHUIBHNE
Tabhair éin-digh dhamh-sa, a Fhinn, a dheagh-mhic chródha Cumhaill; fuaireas olc mar fuair Naoise ó thorc ruadh na comh-aoise
Créad fá dtiubhrainnse digh dhuit créad fá bhfóirfinn do dheacair is nach ndearnais riamh mo leas nach dearnais 'na dhiaidh m'aimhleas
Do ba mhaith dhuit mé, a Fhinn dob fhearr duit fós go mairfinn, an tan dobhí an Déid-gheal dod ghoin is tú i n-éigean gabhaidh
Dá mb'é an uair dobhí sin Déid-gheal dearg-bhéil dod iomghoin do thréigeas mórán dem fhuil digh den fhuarán damh tabhuir
Dobhí i gcath Sléibhe Suibhne dachad is fiche céad fear, agus deich gcéad 'na bhfarradh is ní fearrde a chuimhne
I mBruidhin Chaorthainn is tú ar láimh ba mhaith duit mo theagmháil dod chosnamh, a Fhinn, ar gach goil is mé i gcoscar 's i n-iorghoil
Bíodh chum Oisín mac an ríogh bíodh chum Oscair na mór-ghníomh; bíodh chum maithe na Féinne gur mhaith dhuit mo chomhéirghe
Is mé dalta Aongais an Bhrogha dobheireadh rogha an urchair; do mharbhainn fear re fogha truagh m'oidheadh ar Bhinn Gholbain
Cuimhin liom lá i gCeis Chorainn Cairbre romhainn 's a mhuintir; Fionn 's an Fhiann 'na dhiaidh truagh m'oidheadh ar Bhinn Gholbain
Truagh m'oidheadh-se ar Bhinn Gholbain is mé ar deireadh mo nearta; gidh mise mac uí Dhuibhne slán uaim don tsuirghidh feasta
Dá gcluineadh mac na flatha na créachta so ar mo dhéad-sa badh cruaidh leis an bhfial fholt-fhionn badh holc le hOisín m'éagsa
Dá gcluineadh mo mhná suirghidh mo thuirse tar éis m'eachtra; ní cian go ndeacha mise tóg mo lighe is mo leachta
Dá n-ibhinn Bóinn is Bearbha faraoir
níorbh fhearrde m'aigneadh; do thréig mé mo ghal 's mo ghaisceadh tabhair dom digh feasta nó ná tabhair
TRÁCHT AR LEABAIDH DHIARMADA
Ag so 'n leaba i mbíodh Diarmaid fá mbídís Fianna Cumhaill, agus Gráinne inghean Chormaic mac oirdhearc uasal mic Cuinn
Ionmhain laoch dobhí san iomdhaidh níor thearc bíodhbha dá fhógradh, ua Duibhne na sleagh slíom-ghlan leannán séimh-ghlan ban Fódhla
Ioldánach Éireann uile cumhachtach maighe Meidhbhe, dalta grádha Aonguis an Bhrogha tréan-fhear go rogha ndeilbhe
Snámhaidhe caol-locha Tibre guais-sheabhac iarthair Éireann, cuarduightheoir Leithe Mogha darna rogha na Féinne
Mac uí Dhuibhne ó Dhún Maighe ba shámh le mnaoi a shamhail, an dearg-dhála ón tseang fhada ag so 'n leaba i mbíodh Diarmaid
Lon Doire an Chairn
Binn sin, a luin Doire an Chairn, ní chualas i n-áird san mbith ceol ba bhinne ná do ghuth agus tú fá bhun do nid
Aon-cheol is binne fán mbith mairg nach éisteann ris go fóill; a mhic Calpruinn na gclog mbinn 's go mbéarthá arís ar do nóin
Agat, mar atá agam féin dá mbeith deimhin scéil an eoin dodhéantá déara go dian 's ní bhiadh t'aire ar Dhia go fóill
I gcrích Lochlann na sreabh ngorm fuair mac Cumhaill na gcorn ndearg an t-éan do-chíthí anois ag sin a scéal duit go dearbh
Doire an Chairn an choill úd thiar mar a ndeindís an Fhiann fos; ar áille is ar chaoimhe a crann 'seadh do cuireadh ann an lon
Scolghaire luin Doire an Chairn búithreadh an daimh ó Fhaill na gCaor, ceol lé 'gcodladh Fionn go moch lachain ó Loch na dTrí gCaol; Cearca fraoich um Chruachain Chuinn feadghail dobhráin Druim Dá Loch, gutha fiolair Ghlinn na bhFuath longhaire cuach Chnuic na Scoth; Gotha gadhar Ghleanna Caoin is gáir fhiolair chaoich na sealg, tairm na gcon ag triall go moch isteach ó Thráigh na gCloch nDearg
An tráth do mhair Fionn 's an Fhiann dob annsa leo sliabh ná cill, fa binn leo-san fuighle lon gotha na gclog leo níor bhinn
Beannacht ar lucht an tSíodha
Caoilte cct
ag fágbháil slán agus beannacht ag lucht Síodha Easa Ruaidh iarn-a lán-leigheas le Béibhinn, bean sídhe an leasa sin
Beannacht ar lucht an tsíodha, idir rígh agus ríoghna; slán bith-shlán don chuire chas, fuaireas uile a n-óglachas
Maith mo thuras is an tsídh dá bhfuaireas ann miodh is fíon, feabhas a mban 's a bhfear de binn ceol a n-éanlaithe
Maith mo thurus isin sídh fuaras ann faeilte gan fhích feabhus a fer 's a flatha is a n-étach n-ildatha
Beannacht ar Bhéibhinn gan chiadh inghean Ealcmair, mo bhainliagh; is maith a ciall is a croth fágbhaim ibhfus mo bheannocht
TRUAGH LIOM TULACH NA FÉINNE
Truagh liom tulach na Féinne, bheith ag cléircibh fá dhaoirse; is dána do lucht na mbachall suidhe i n-ionad Chlanna Baoiscne
Cumhain liom, a Ráth Chruachan bheith fád bhruachaibh go súgach; beag do saoileadh mar thairngre an Tailgeann ar do mhullach
Dob iomdha sciath agus sleagh cú agus gadhar fád mhullach gidh tharlais, a chnuic na Féinne fá chléircibh is fá bhachallaibh
A fhir an trostáin bhuidhe doní an suidhe sonnda, is maith dhuit nach maireann Conán dodhéanfadh donán gan ceann díot
A fhir an chluig, mar shaoilim dá mbeadh Díorrang 'na bheatha dobheadh do chlog 'na réabthach thall fá éadan an chairthe
A fhir na bachaille cruime gidh is tusa an duine dána, dobheadh do bhachall 'na bhroscar dá mbeadh Oscar do láthair
Dá maireadh mac uí Dhuibhne a fhir na luirge croise, dobheadh do lorg 'na min-mhíribh briste fón gcairthe cloiche
Dá maireadh an dias dathamhail ní bheadh t'athmhaoin ag cléircigh Fionn Bán is Mac Lughach truagh liom tulach na Féinne
MOLADH BINNE HÉADAIR
An Chéad Fhile: Aoibhinn bheith i mBinn Éadair, fír-bhinn bheith ós a bán-mhuir; cnoc lánmhar longmhar líonmhar, beann fhíonmhar fhonnmhar ághmhar
Beann i mbíodh Fionn is fianna beann i mbíodh cuirn is cuacha, beann dá rug ua Duibhne dána lá, Gráinne de dhruim ruaga
Beann is tom-ghlan gach tulach is gach mullach comhghlas corrach, beann bhileach mhongach bheannach cnoc creamhach cnódhach crannach
Beann is aoibhne d'úir Éireann glé-bheann ós fairrge faoileann, a tréigean is céim chruaidh liom beann† áluinn †Éadair aoibhinn
An Dara File: Minic fán maoilinn mhongaigh laoch is laoidheang gan laige; go lomaid bord a luighe luinge re tonnaibh úra árd-fhaille
Ar áille a magh 's a mór-bheann 's a feorann ós tuinn tséaghainn, go ró-chluain Chairn† chaoimh-†Fhinn ós brú aoibhinn árd Éireann
An Treas Fhile: Beann is aoirde ná gach tulach a mullach comhghlas corrach, beann mhíolach mhongach mhangach cnoc crannach creamhach corrach
Chítear ded mhaoilinn mhongaigh longa 's laochradh dá leadradh; baintear clár a taoibh luinge de bhrígh buille árd-aille
Is mairg an banna bristear le faobhar fuinnimh bhur dtaistil 's go mbriseann tonn le tréan-osna easna isna longaibh lasta
A THULACH ÁRD AOIBHINN-SE
LAOIDH TULCHA NA BHFIANN
A thulach árd aoibhinn-se gus tigdís Fianna fionna, fa gnáth longphort lán-ádhbhal ort, is gasraidhe giolla
Fa hí ár gcuid re comhaireamh thigmís ar mhághaibh míne sméara sciamhdha sceachóra cná de chollaibh Chinntíre
Maotháin drise deilgnighe gasáin creamha gan críonaidh, do chaithmís gach Bealtaine buinnéin bhláithe fír-bhiorair
Eoin a doiribh diamhaire ro roichdís fulacht Féinne, toghmaill bhreaca Bhearramhan nid bheaga a beannaibh sléibhe
Bradáin luatha a Linnmuine eascona Sionna saoire, coiligh feadha Fidhrinne dobhráin a diamhraibh Daoile
Iascach mara muiridhe a críochaibh Baoi is Béirre, meadhbhán Faoide fíor-ghlaine duileasc a cuantaibh Cléire
Snámh na loingse lochaidhe fa minic ag Mac Lughach; thigmís sluagh is sochaidhe ar do thaoibh thall, a thulach
Mise is Oisín oll-bhladhach théighmís i gcoraibh curach; fuaireas gáibhthe glas-mhara i dtimcheall tonn is tulach
GUTH GADHAIR UM CHNOC NA BHFIANN
Guth gadhair um chnoc na bhFiann, ionmhain liom an sliabh fá bhfuil; fa minic linn fulacht Fiann idir an sliabh agus muir
Annso dobhíodh teaghlach Fhinn gasra lér bhinn gotha téad; ba ionmhain liom an bhuidhean mhear dothigeadh ar feacht mór-gcéad
Dar liom fa sochraidh sealg mór damh ndearg do thuit le'r n-áigh; iomdha cú dath-bhallach dian ag toigheacht san tsliabh 'nár ndáil
Bran agus Sceolann go scéimh a choin féin i láimh an ríogh; dob ionmhain le Fionn na coin ba mhaith a ngoil is a ngníomh
Cnú Dhearóil i n-ucht an ríogh deagh-mhac Luigheach fa caomh cruth is é ag seinm cruite d'Fhionn an fear fionn ba ró-mhór guth
Gach taoiseach naonbhair san bhFéinn dothigeadh féin chum an ríogh do chomóradh na sealg mór do-níodh an slógh i nDruim Chaoin
Caogad damh ba líonmhar beann is é do thuit ann lem rígh mar aon le seacht gcaogaid torc gidh atáim anocht gan ní
Longphort do lucht Rónáin ruaidh ar an taobh-se thuaidh den ghleann; ba shochraidh an fulacht fiann do-níodh an Fhiann i n-ionadh beann
Clanna Mórna fa buidhean mhear Clanna Ceit den taobh so theas minic bheiridís gleo cruaidh minic thigdís fá bhuaidh as
Fuireann agus fosach na bhFiann Feargus fa mín gus; fiann Breatan na fir fa tréan an bhuidhean fear fa binn guth
Dochuala guth gadhair dheirg ar an leirg láimh leis an tsruth, do thógaibh tonna mo chinn faoidh an ghadhair is binn guth
Is mé Oisín mac an ríogh is fada ó do chríon mo chruth; gidh atá mo chroidhe go tinn nocha linn nach binn an guth
BEARRACH BHREAC, ÓN, BEARRACH BHREAC
Caoilte mac Rónáin cct
ar bhás Bearraighe Brice inghean Chais Chuailnge
Bearrach Bhreac, ón, Bearrach Bhreac, inghean Chais Chuailnge, mo shearc; do ba ríoghan fhuilt bhuidhe, fa bean díoghla deagh-dhuine
Do marbhadh í ar an tráigh dob é sin an gníomh neamh-cháir; do radadh teine 'na dún dob é an fhoghail go mí-rún
Trí chéad sciath i n-a tigh thall trí chéad brannamh is fithcheall is trí chéad bleidhe re hól fris a dtabhartha dearg-ór
Nochar éar sí duine riamh fa maith a cruth is a ciall; an bail i ttá a leacht go mblaidhe fris a ráidhtear Feart Bhearroighe
TRUAGH LIOM OIDHEADH CONBICE
Caoilte cct
ar bhás Conbice
cú ghrádhach le Fionn mac Cumhaill, noch do bháith Goll mac Mórna le holc ar Fhionn, mar leanas: Truagh liom oidheadh Conbice cú bheag ba lór nglaine; ní fheaca ba chrobh-ghlice i ndiaidh muice ná aighe
Saoth liom oidheadh Conbice cú bheag an ghutha ghairge; ní fheaca cú ba mhire ag marbhadh daimh gan chairde
Saoth liom oidheadh Conbice ós tonnaibh árda uaine; a hoidheadh ba comhraimhe a bás fa lór do thruaighe
MAIRG FÉINNEACH ATCHUALA AN SCÉAL
Fionn mac Cumhaill cct
ag smaoineamh ar 'olcas do chuir sé a óige agus giorracht na haimsire dobhí aige le caitheamh ar an saoghal so, agus ag réimh-innsint geineamhain Chiaráin naemh
Mairg féinneach atchuala an scéal iar dteacht dúinn go Snámh Dá Éan oidheadh Chonáin Mhaoil den Mhuigh agus oidheadh Fhirdomhuin
Druim nDiamhair, ón, Druim nDiamhair a ainm so gus na Fiannaibh, Druim nÉana ó shin i le d'éanach Fhinn is na Féinne
Is amhra an ghein béarar ann de dheoin Ruire na ró-chlann, nac diongbhála Ríogh Neimhe aingil ag a fhurnaidhe
Budh eisidhe Ciarán cáidh is é béarar san rí-ráith; geabhaidh leath Éireann maille mac an tSaoir a Muirtheimhne
Roichfidh foghlach a chille bás obann do ruadh-rinne, creachadh is riaghadh gan rath agus ifreann íochtarach
Adeirim-se ribh-se dhe is fíor dom an fhaitsine, creidim Athair agus Mac is Spiorad Naemh i n-éinfheacht
Ailim flaitheas Ríogh Nimhe is fearr iná gach fine; an Rí rom-chuir ar cairde ním-leigfe fó bhith-mhairge
COMHAIRLE FHINN MHIC CUMHAILL do Mac Lughach
A mhic Lughach, mo chomhairle gabh, má 's é hórd an t-óglachas, gurab súgach teaghlach tréan, bí go doiligh i ndroibhéal
Ná buail do choin gan ciona ná lí do bhean go bhfionnair; ná bean le cléireach i gcath ná tréig an teagasc tarbhach
Dá dtrian do mhíne le mnáibh is le heachlachaibh urláir, re haos dána is déanta duan nár badh dian le daoscarsluagh
Ná himdhearg duine má cáidh ná déin le cléir iomarbháidh, ná ró-tháirigh i maille ar amaid ná ar dhroch-dhuine
Ná tabhair-se bréithir mhóir ná habair nach tiubhra cóir, fearr gan a rádh go teann muna dtí díot a chomhall
Ná tréig-se tráth do ruire go braith an gcéin bhus leacaidhe, ar ór ná ar airgead bith cé ná tréig-se do chomairce
Ná rad buan-scéala bréagach ná rad labhartha luadh-bhéadach, gidheadh hiomdha do chneádha ná rad dod bhíodhbhadh sádhaile
Nárab diúltach tú um bhiadh nár badh caomhthach duit ainbhfial, furáil ar mhaith is ar shaith gaibh eagna ó gach árd-fhlaith
Nárab siubhlach tighe an óil nárab iongnadh ar sheanóir, ná bean re claoine gan chóir ná bean re duine dearóil
Ná hathbhuail-se duine marbh gidh dorinn leat gleo glas-gharbh; adeirim riot gan fuaradh gan an fear marbh d'athbhualadh
Déan ró-éifeacht re teagasc déan dá réir go deagh-tharbhach, dóigh ní fheadrais, mór an modh nach beadh t'eascara id fharodh
Déana héadach, déana harm ná bí i ngleo ghlas-gharbh, ná déana dlighe gan rath ná déana do mhíne, a Mhic Lughach
TÚ SIN, A DHRUIMDEIRG DÁNA
Fionn mac Cumhaill cct, ag fostadh óglach dá mhuintir dobhí ag imtheacht uaidh
Tú sin, a Dhruimdeirg dána, a oirdhearc na hurbhádha; gidh taoi ag imtheacht indiu is dubhach liom ceileabhradh
Do radas duit ag Áth Cró trí caogaid uinge i n-aon ló, lán mo chuaich i gCarn Ruidhe d'airgead agus d'ór bhuidhe
An cuimhin leat ag Ráith Naoi dá bhfuaireamair an dá mhnaoi agus duadhamair na cná mise ann agus tusa
TAISCE NA BHFIANN
Atá fá thonnaibh na dtonn leac fá bhfuilid laochra lonn; atá fá n-a grinneal go cóir deich gcéad uinge den ór
Atá fúithe fán taoibh theas caogad lúireach garbh-ghlas, caogad coire, caogad srian fúithe, is caogad caol-scian
Atá fúithe fán taoibh thiar fá an taoibh a luigheann grian, trí fichid cuach óir gan oil fúithe 's gloine geal airgid
Atá fúithe fán taoibh thoir caogad cupa comh-sholois, caogad bos barr-gheal mín fúithe, agus caogad claidheamh
Atá fúithe fán taoibh thuaidh corn dearg-óir mic ríogh Norbhuaidhe; meádhchan ríogh den airgead bhán fúithe, agus mac Cúán
Beagán eile fút-sa thiar a leac fhionn-ghlas dhonn-liath, barrbuabhall is fithcheall Fhinn fút-sa, is cruit téad cheol-bhinn
Uaigh gach taoisigh chráidh mo chroidhe a bhfaicsin, a cléirigh cháidh; inneosad mar is feasach dom gach uaigh atá ann gach áit
Atá fán tulaigh so fúinn fear a bhíodh i mbroid de ghnáth: Conán fear scaoilte gach rúin fán tulaigh so fúinn atá
Atá fán tulaigh so theas mac uí Dhuibhne, cneas mar bhláth, fear nár éimigh neach fá neith acht go mbeadh aige 'na láimh
Atá fán tulaigh so thiar an fear ba mhian leis na mnáibh, Mac Rónáin na n-iomad sciath fán tulaigh so thiar atá
Atá fán tulaigh so thíos an fear dobheireadh cíos tar sáil Mac Lughach fear coiscthe gach laoich fán tulaigh so thíos atá
Atá fán tulaigh so thoir Oscar glic na n-arm n-áigh, fear traochta gach laoich i dtroid fán tulaigh so thoir atá
Atá fán tulaigh so thuaidh mac Cumhaill ba chruaidh i gcomhlann, mac inghine Thaidhg dhéid-ghil nach tug bréithir nár chomhall
Imtheacht ar a sliocht gan lorg clann curadh na gcoscar gcruaidh; rachad-sa gan mhoill 'na measc is scaoilfead go prap an uaigh
AG SO AN FEART I BHFUIL FIONN
Ag so an feart i bhfuil Fionn, nochan eadh nach cuimhin liom; Muireann máthair an mhic mhóir, bean do Chumhall mac Tréanmhóir
Oisín mac Finn, fear go ngail ro geanair i gCluain Íochtair; inghean Deirg a mháthair mhaith torrach naoi mís ón mac-fhlaith
LAOIDH AN AMADÁIN MHÓIR
Dochuala scéal uaibhreach gan bhréig ar óinmhid dá ngéillid slógha fear meanmnach nár dhearg air arm dár chomh-ainm an tAmadán Mór
Críocha an domhain do ghabh sé an fear nár thréith 's dobhí borb ní de threise sciath ná lann acht neart a bhall 's a dhá dhorn
Leanamhain fhada do-ní sé gurbh iomdha laoch ar ar ghabh smacht; scéal beag gearr 'na dheireadh thall is tuigtear ann nach raibh sé lag
Lá dá gcualaidh an tAmadán Mór go raibh ag Rígh Lochlann 'na dháil an bhean ba bhreághtha dreach is scéimh dá raibh ar an saoghal le fagháil
Do ghluais air de lom-lúth go faithche na Beirbhe tráth, chun amharc d'fhagháil ar an mnaoi ba bhreághtha bhí aige le fagháil
Thárla óglach garbh fionn air ag siubhal cois na trágha; d'fhiafruigh de an tslighe 'na bhfuigheadh radharc ar an ríoghain mhná
D'innis do go raibh sí i gcúirt daingean chumhdaigh cois na trágha 's go raibh seacht bhfichid laoch calma 'na ngárda sheasaimh dá coimeád
Do ghluais an fear mór go dian luath go ndeachaidh de rith 'na measc; fiafruigheas scéala díobh go humhal cia an chúirt 'na raibh an bhean
Do labhair Feargus mór go hárd "Créad is fáth dod lorg bhaoth
ar ór 's ar airgead an domhain ní bhfaghthá labhairt ná dul 'na gaobhar"
"Dá mbeith 'fhios agam cá bhfuil an bhean is áille gné, dreach is cló, gan cead duit-se ná díbh go léir níorbh fhada an chéim go mbeinn 'na comhair"
"Dar do láimh, a óglaigh mhóir ar son do ghlór bheith borb teann, dá gcuirtheá chun dul 'na comhair ba ghearr an dóich dhuit bheith gan cheann " Do ghlac fearg an tAmadán Mór is greamuigheas Feargus idir a lámha, adubhairt leis tuairisc na mná thabhairt do nó dhéanfadh broscar de n-a chnámha
Éirigheas cách go borb teann is beireas gach aon ar an bhfear mór; ba ghearr an mhoill air iad go léir dá ngoin go haedhibh, gan lúth, gan treoir
Seacht bhfichid laoch calma cruaidh tháinig do bhualadh an fhir mhóir, is dá mhéid a ngoineadh ná 'nguais is beag an tsuim a bhí aige dhóibh
Gach n-aon aca mar thigeadh air do chaitheadh é de phleist ar lár gur leag gach aon díobh le fuaim treascartha i nguais an bháis
Annsin dochuaidh san gcúirt 'na raibh an chúilfhionn mhaiseach mhná; rug leis í go dána dian is fear a choisc ní raibh le fagháil
Lá dá raibh an tAmadán Mór i n-iarthar Lochlann na gceol gcaoin, é féin is 'aon mhacaomh mná - ní chuala a n-áilleacht de dhís
Thárla gleann diamhair dóibh nach rabhadar fós roimhe riamh, dob fhearr féar, fíodhbhadh is fonn is fuaim na dtonn le sleasaibh liag
Dubhairt annsin an macaomh mná "A fhir is fearr lámh dá bhfeacthas ann, do shiubhail mé an domhan fá thrí 's ní fheaca tír mar an ngleann " Tháinig chuca ar an dtráigh an gruagach dob áille brat, corn ór-loiscthe leis 'na dhorn mar shamhail cuirn 'na mbeadh deoch
Dubhairt annsin an tAmadán Mór "Ní rabhas fós ar feadh mo ré aon uair gur mhó mo thart - is maith liom a theacht gibé " Do ráidh annsin an macaomh mná "Ná hibh a dheoch is ná blais a bhiadh nó go bhfeasam cad é an gleann nach rabhamair ann roimhe riamh " Beannuigheas Gruagach an bhruit óir don Amadán Mór is dá mhnaoi: "Bí go subhach, a óg-laoich mhóir agus ól deoch ó chroidhe " Thug sin an chomaoin chéadna dhó ar fhreagra ghasta 's ar ghlór ghlic, is thug sítheadh sanntach borb 's níor fhág braon sa chorn nár ibh
Iar n-imtheacht do Ghruagach an chuirn níor bhuaidhe a chuirm le n-a hól an dá chois ó n-a ghlúinibh síos dobhí de dhíth ar an bhfear mór
Adubhairt annsin an macaomh mná "is cruaidh an cás 'na bhfuil tú 'nois, is tearc do charaid sa domhan mhór 's ní truagh leo tú bheith gan chois"
"Éist, éist, a ghailtheann óg ná bíodh brón ort 's bí id thost; ní bheidh aon chos isan gcrích nó gheobhad-sa arís mo dhá chois " Dochualadar ar a n-aghaidh san ngleann guth gadhair ba bhinn glór; rug seisean a sciath 's a lann ins an eanach dob fhearr dóich
Ins an eanach 'nar ghabh siad tig an fiadh beannach borb, agus gadhar cluais-dearg bán ag tafann go dána ar a lorg
Gluaisid annsin araon - an bhean 's an laoch dob fhearr trost; ba luaithe an tAmadán ar a dhá ghlúin ná seisear ar lúth a gcos
Thug annsin an tAmadán Mór urchar gasta nach raibh fiar, do chuir an tsleagh faid láimhe laoich tré n-a dhá thaoibh ag an bhfiadh
Beireas ar an ngadhar bán i n-a láimh is chuir é ar éill; "Beidh tú agam ag déanamh ceoil nó go dtig neach nó tóir id dhéidh " Chonncadar chuca san ngleann gruagach fionn go ndeallradh an óir, lann leathan ar a thaoibh chlí dá chraoisigh is sciath 'na dhorn
Beannuigheas Gruagach an bhruit óir don bhfear mór is dá mhnaoi; fiafruighid scéala dhe go beacht cá ríoghacht do chleacht nó cá tír
"Gruagach an Ghadhair Bháin is é m'ainm dar go dearbh, a mhacaoimh mhóir, i gcrích Lochlann bhím de shíor is ar gach buidhin do bhrisim slógh"
"Bheirim a dheimhin duit gan bhréag a Ghruagaigh shéimh is áille rosc, nach beidh Gruagach an Ghadhair Bháin ó indiu go bráth dá ghairm ort"
"Nach leor duit, a óg-laoich mhóir chun bheith go cóir isan roinn mo shealg uile ar do láimh 's ár ngadhar bán do leigeann linn"
"Mise féin dorinn an tsealg" do ráidh an tAmadán garg dian, "gibé againn is treise lámh bíodh aige an gadhar bán 's an fiadh"
"Ó thárla mo ghadhar bán ar do láimh 's do chosa go bráth dod dhíth, biadh is éadach ar feadh do ré do-bhéar duit féin is dod mhnaoi " Annsin do ráidh an macaomh mná "An gadhar bán tabhair-se dhó"
"Do-bhéarfainn agus gadhar breac is dá mb'áil leat ní badh mhó
"Do-bheirim do san an gadhar bán ar th'impidhe, a ghrádh thar gach bean, 's mur gcoimhlíonaidh gach ní dár gheall bainfead de an ceann 's an gadhar"
"Ní dhearna mise ariamh bréag" do ráidh an Gruagach 's a dhéad mar bhláth; "ní iarrfad ort-sa ar a shon súd acht coimhéad mo chúirte 's mo mhná"
"Bheirim a dheimhin duit gan bhréag a Ghruagaigh do léig liom do rún, nach léigfead do bhean go héag le neach fán ngréin, ná do chúirt " Annsin ghluaiseadar an triúr isan iúl 'nar ghabh an fear; chuir an óinmhid ar a mhuin an fiadh i gcrannóig a sciath is a bhean
Annsin chonncadar le n-a dtaobh cathair chaomh go ndeallradh an óir; ní raibh dath dá bhfeacaidh súil nach raibh san gcúirt ní ba mhó
Annsin d'fhiafruigh an fear mór "Cia an chúirt óir úd ar ár gcionn
cia is triath nó tighearna don teach nó'n féidir a bhrath nó a shiubhal"
"Dún an Óir is é a hainm dún garguil lán de rath; níl dá bhuidhin fear le fagháil acht mise amháin is mo bhean
"An gleann sin ar ghabh tú tríd lán de dhraoidheacht dobhíonn gach lá; is beag an fóghnadh do-ním féin acht ag coimhéad méin mo mhná " Fuaireadar rompa isan dún inghean úr dob áille gné; ba ghile ná sneachtadh a corp gorm a rosc, mar chailc a déad
D'fhiafruigh annsin a bhean féin den Ghruagach séimh go luath prap; "Cia hí an macaomh déid-gheal óg nó an fear mór dá dtug sí searc"
"Bean an fhir mhóir úd thall do-chír inghean Ríogh ghil Thíre an Óir agus é féin an fear meanmnach dárab ainm an tAmadán Mór
"Is é is fearr lúth is réim isan tsaoghal dá bhfeaca fós; críocha an domhain fá n-a bhéim is mise féin gur ghéill dó"
"Mo cheist ort, a dhéid-gheal cia an fear mór dá dtug tú móid"
"Ríghthe an domhain dobhí dá réir is mise do ghéill maille leo"
"Is iongnadh liom a bhfuil tú 'rádh an domhan má tá fá n-a smacht créad fár léig sé a chosa leo 's a liacht slógh ar ar ghabh sé neart"
"Innsim duit gur fíor gan gó ríoghacht an domhain gur ghabh de láimh, 's nach fuil rí ná flaith san tsaoghal nach tug géilleadh do neart a lámh
"Gidh gur beag tháinig dá shaoghal dobhí san nGréig 'na ghamal óg; ba ghearr an mhoill air míle laoch do threascradh fé ar uair de ló
"Ní raibh clogad, claidheamh ná sciath ná arm géar ag an bhfear óg acht bheith 'á gcaitheamh de phleist uaidh marbh, fuar, gan dath, gan snódh
"Ní fhuil ríoghacht ar bith san domhan nach tug go lom cath ar gach tóir; ní raibh neach chuir air le faobhar nár ghearr a réim aige beo
"Tháinig Colgach na gcruadh-lámh an fear gan scáth ón Aisia mhóir 's níor dhearg arm ar a chlí gidh ghaibh sé tríd an domhan mhór
"Do chuir air go ró-thapaidh a chulaith airm go cliste cóir is dubhairt go rachadh do chomhrac leis nuair chualaidh teist an fhir mhóir
"D'fhiafruigh de cár fhág 'na dhiaidh a chlogad, a sciath ná a chlaidheamh cóir; adubhairt seisean fós nár iarr d'arm riamh acht a dhá dhóid
"Adubhairt Colgach gurbh olc an chiall gan arm d'iarraidh chun dul i ngleo; "is baistim-se ort mar ainm an fhaid mhairfir - An tAmadán Mór"
"Tar éis sin do rádh, thug le faobhar buille tréan don fhear mhór gur ghearr go cnámh 's do bhuain béic as le béim an bhuille mhóir
"Beireas go lom idir a dhá ghéig ar Cholgach tréan na gcruadh-lámh gur chuir 'ionathar le fáscadh nimhe tríd síos gan roinn spáis
"Do-bheirim a dheimhin duit gan bhréag slógha an domhain gur ghéill dó, is mur mbeadh draoidheacht an chuirn chrosta nach leigfeadh sé na cosa leo
"Rachad féin anois do sheilg de chuaird eile go Gleann an Smóil; coimhéad-se mo ráth ar mo chúl mo bhean, mo chúirt 's mo chuid óir
"Má's fada gearr bhead-sa amuich ná déin codladh 's ná crom do cheann, ná léig aon duine isteach ná duine amach dá bhfuil ann " An Gruagach, an gadhar bán 's an chú d'imthigheadar an triúr do sheilg; an dias bhan 's an tAmadán Mór d'fhan san gcathair órtha dheirg
San gcathair órtha níor fágadh ann acht an dias inghean saor ba ghlan, gur ghlac codladh an fear mór 's do ghoir chuige dom dhóigh a bhean
Do ráidh léi an tAmadán Mór "A ghailtheann óg, tar fám cheann; tá na codladh mór dom bhuair' gidh nach obair dom suan san ngleann " Tháinig an ghailtheann fá n-a cheann - ba shamhail a deallradh leis an ngréin 's do ráidh leis an Amadán Muar nár thráth suain do dhéanamh é
Tar éis luighe don óglach mhór tig súd gaiscidheach óg isteach, de mhnaoi an Ghruagaigh do bhain póg 's níorbh olc léi, dom dhóigh, a theacht " Éirigheas an ríoghan ba bhreágh snuadh is beireas go cruaidh ar a cheann agus dubhairt leis an Amadán Muar "Dorinn tú suan is níorbh é am
"Is olc an t-am," ar sí fá chás "'s is mí-thráthach dorinn tú suan, atáthar ar do thí istigh 's is eagal duit gur céim chruaidh"
"Muna mbeadh an codladh trom go leor ní léigfinn an gaiscidheach óg isteach, 's nó go dtí Gruagach Dhúna an Óir ní rachaidh sé dem dheoin amach " Ar lár an dorais do shuidh sé ar a scéith dorug 'na dhóid; níor chum gabha, saor ná ceard comhla ba dhaingne ná'n fear mór
Éirigheas an gaiscidheach donn deas is rug go prap ar a scéith; "Fág an doras, a óg-laoich mhóir ní háit chóir 'nar shuidh tú féin " Dob é freagra an Amadáin Mhóir ar an ngaiscidheach, de ghlór theann; "Nó go dtí an Gruagach atá amuich beidh tú istigh nó do cheann"
"Dogheobhaidh tusa, a óglaigh mhóir lán trí ndabhach d'ór ghlan, ba is groigh is fearann saor agus léig mé féin amach"
"Do-bheirim mo bhriathar duit gan gó gidh maith fós a bhfuil tú a rádh, acht go dtí Gruagach Dhúna an Óir go n-íocfaidh tú póg a mhná"
"Dogheobhaidh tú súd uaim-se fós mo chulaith sróill agus m'each is comh-dheas di muir is tír ar mo leigean arís amach"
"Do-bheirim a dheimhin duit gan gó gidh maith fós a bhfuil tú a rádh, acht go dtí Gruagach Dhúna an Óir beir-se i ngeall le póig a mhná"
"Do bhain mé den Ghruagach an corn ag dul do 'na luing isteach; dogheobhair an leath-chos is an t-ór is léig mé san ród amach " 'S annsin do ráidh an ghailtheann óg "Léig an gaiscidheach cródha amach, ach go gcuiridh sé do leath-chos fút 's go ndéanfam le chéile siubhal go beacht"
"Má áil leat-sa, a ghailtheann óg leigfead-sa an gaiscidheach óg amach; Cuireadh sé mo leath-chos fúm is imthigheadh ar siubhal go beacht " Séideas le draoidheacht go deas faoi an leath-chos mar bhí roimhe riamh
Do ráidh an gaiscidheach dobhí glic "Bímíd uile anois ag triall " Adubhairt leis an tAmadán Mór "Fanfair fós annso go mall, an leath-chos eile, gidh céim chruaidh dobhéarfair uait nó do cheann " Dobhí an Gruagach i gcás chruaidh is thug léim go luath i n-ucht na mná: "Gabh mo choimirce, a bhean is mo dhíon go beacht ón mbás"
"Ní heagal duit-se an bás" do ráidh an bhean dob áille dealbh, "an leath-chos eile tabhair-se uait is díon ón nguais seo t'anam " Níor léig eagla tagra dhó dobhí an fear mór ós a chionn, thug an leath-chos eile dhó - scéal gan gó mar deir an pionn
"Anois ó thárla do chosa fút is ró-mhaith do lúth i ngach am, triallaimís a dtriúr amach go ngabham neart i ngach ball"
"Na cosa do baineadh díom ní leigfear arís leat ná leo, 's ní mó rachair dom dheoin amach go dtí Gruagach Dhúna an Óir"
"Is baoth do thoisc, a mhacaoimh mhóir chuireas tú i gcomhair lúith is riain; ba chóir dá mbeadh ar chumas duit nár mhian leat mo mhí-riar"
"Dá dtugthá dhomh-sa tuilleadh cos is gach maith dá bhfeaca súil, ní thréigfinn air sin mo rún ná mo chumann d'fhear an dúin"
"Fear an dúin ní thiocfaidh arís triall do shlighe 's ná bí 'na chás, béarfad liom an bhean dom féin 's ní scarfad léi go lá an bháis"
"Atá an Gruagach fós le teacht gidh nach maith leat-sa a thrách íocfaidh tú a ndearnais air geallaim duit gidh teann do rádh"
"Le n-a theacht nó a dhul ar ceal glac gach maith atáim a rádh; triallfam féin 's ár ndís bhan is gheobham neart i ngach áird"
"Bean an Ghruagaigh ní leat go bráth le neart lámh ná le toil; triallfaidh sí im dháil-se féin muna teacht dá céile, is bí id thost"
"Nach fuil bean eile agat féin is maith méinn, gnaoi agus rosc, is náireach dhuit, a mhacaoimh mhóir mise fá bhrón anois do chosc"
"Ní tháinig riamh 's ní thiocfaidh fós gaiscidheach cródha ná teann-laoch dogheobhadh bean an Ghruagaigh Óir go dtigidh fós fá n-a déin"
"Is olc do nádúir is do rún "'s is mór do chlú i gcríochaibh cian, thugas-sa dhuit siubhal is lúth 's is mairg duit mo mhí-riar"
"Thugais dom siubhal is lúth 's gur le mí-rún do chailleas iad; dá mbeinn' na n-easbaidh go lá an bhráth ón nGruagach ní bhfaghair-se triall"
"Do-bhéar gach aisce, ór is maoin do-bhéar gach ní dhuit is mian, ní dhéanfad feasta olc ná díth is fulaing sinn anois do thriall"
"Olc ná díth ní gheobhainn uait ná fós duais ar chor san tsaoghal; bean an Ghruagaigh ná cead riain ní bhfaghair iad go teacht do féin"
"Innsim duit, a mhacaoimh mhóir creid gan gó mo bhriathar fíor, nach tiocfaidh Gruagach Dhúna an Óir 's go mbeir-se fós aithreach tríd"
"Dob aithreach liom an Gruagach caomh má's é sin suim a bhfuil tú a rádh 's dá mbeadh gan teacht ní saor do ghuais go n-íocair cruaidh i bpóig a mhná"
"Is briathar domh-sa, a mhacaoimh mhóir go bhfuilid slóighte agam im dháil, a bhéarfas bean an Ghruagaigh óir gan cead dóibh ná duit 'na ndáil"
"Gidh táim-se anois 's an dís bhan gan Gruagach deas na slógh, ní leigfead go bráth tú dhul amach go dtigidh isteach má tá beo
"Ní heagal liom do shluagh tréan do dhraoidheacht féin ná do neart, íocfair liom-sa nó leis siúd do theacht don dún gan a chead"
"Má thugas póg don mhnaoi chaeimh 's gur mhaith léi féin mo theacht, nach lór leat-sa mar dhíol uaim í dá luadh mé dhul amach"
"Ní ghlacfainn mar íoc í dá luadh 's ní maise an tuairim a thagairt léi; ná bí ag tuar do thriall amach - ní scarfad leat go dtigidh sé"
"Dá mbaininn uait do chosa arís badh mhór do dhíth 's badh leamh do ghreann, ná coisc mé feasta ar thriall amach nó beir 'na n-easbaidh, is fós do cheann"
"Má tá do ghníomh do réir do ghlóir" ar an fear mór is é ar an doras, "féachaimís araon le chéile cia againn is tréine ceann is cosa " Annsin adubhairt an ghailtheann óg "A fhir ba chródha gaisce is gliadh, cailleamhain do chosa dhuit arís badh mhí-ghnaoi is easbaidh dhian"
"A bhean is áille scéimh is dealbh ní heagal duit-se go deo arís, le draoidheacht doilbh ná neart lámh cos ná lámh do bheith dom dhíth"
"Ní tuigtear leat i n-éifeacht fós mar chaillis cló, maise is gnaoi le geasa draoidheachta an chuirn chrosta scuirfidh do chosa seal dod dhíth"
"Ó fuaireas mo chosa arís i gcóir mo neart is mo chló go dearbh, ní heagal duit go lá an bhráth go bhfaghaidh do lámh a gcealg
"A ghaiscidhigh úd na mbriathar dteann do bhagair ceann is cosa 'om dhíth triall ar th'aghaidh is déin an bheart má thig leat, is meathta an gníomh"
"Nach eagal leat do chosa arís easbaidh bríghe, lúith is riain; atáid na geasa céadna arís le himirt ort má thuillir iad"
"Ná bhí feasta baoth gan chéill led ghlór shaobh do chanair linn nó go dtí an Gruagach ceannsa teann do shaoghal ní scarfar linn"
"Creid-se, a mhacaoimh, scéal gan gó an Gruagach cóir go bhfuil gan bhrígh; dá bhrígh sin féach ort féin nó is duit is baoghal, geallaim díbh"
"Do-bhéar duit cumas, neart an domhain buadh agus rogha ar muir 's ar tír, do theacht slán ó ghliadhaibh cruadha 's gan béim ná guais do namhad dod chlaoidhe
"Do-bhéar fós duit corn buaidhe ó gheasa druadh dhéanfas díon, cló na hóige beidh agat féin is faid mhór saoghail ag do mhnaoi"
"Is maith gach duais dá bhfuil tú a rádh acht dá fheabhas a gcáil, a maith 's a ngníomh triall amach ní bhfaghair go bráth i bpóig na mná go dtugair díol"
"Ní cuibhe dhuit-se, a mhacaoimh mhóir mo chosc i ndóigh go ngeobhainn díth; ní fheicfir Gruagach Dhúna an Óir ag teacht id chomhair go bráth arís"
"Dá mbeadh gan teacht go deireadh an domhain ó do phéin ní bhfaghair-se fóir; níl do thriall go bráth amach go dtugair díol go beacht san bpóig"
"Ní le goimh a thugas di póg acht le ró-sheirc cumainn dá gnaoi; is gur cailleadh Gruagach Dhúna an Óir ní foláir go dtiocfaidh linn féin í"
"Má cailleadh Gruagach Dhúna an Óir is géar an brón 's is doilbh linn; agus é bheith marbh nó beo beir-se fós gan cead na slighe " Adubhairt an ghailtheann óg "Do scéal ní dóigh go bhfuil fíor; tiocfaidh an Gruagach tar 'ais fós is san bpóig do-bhéarfair díol " Adubhairt an tAmadán Mór "Ní foláir go fóill go ndéanfair moill má's gan teacht don Ghruagach Óir mise dó chum seasaimh boill"
"Ní tuigtear liom gur briathar cóir a mhacaoimh mhóir, a chanair linn, an té thug ort cabhair is fóir gur mian leat brón do ná díth"
"Dá bhfaghainn-se ceart na lann cos ná ceann ní léigfinn leat ná le laochradh gaisce an domhain le draoidheacht go lom dorinnis beart"
"Nach tuigtear leat-sa, a mhacaoimh mhóir go bhfuil im chomhachtaibh geasa arís tusa bheith gan cosa id chomhair - díth ba mhó ná póg ó mhnaoi"
"Dá gcaillinn cosa agus ceann lúth mo bhall is fuil mo chroidhe, ní léigfinn leat-sa an bhean ar ball do ghlór, gidh teann, ní heagal linn " Aitchim ort, a mhacaoimh mhóir" do ráidh bean óg an Ghruagaigh chaomh, "nuair nach dearnaidh olc ba mhó tabhair an ród do go séimh"
"Gidh deacair linn, a chiabh an óir tú i ndobrón do dhiúltadh tríd ar ar iomchuir an talamh d'ór ní thiubhrainn fós do imtheacht slighe"
"Ní hamhlaidh is cóir, a mhacaoimh mhóir díth ná brón ní dhearnaidh dúinn; badh dhoilbh liom-sa tusa fós do chlaoidhe, dom dheoin, le geasaibh draoidheacht'"
"A bhean is áille cló is gnaoi ná glac tríom-sa uamhan bróin; i n-a gheasaibh níl mo shuim ní bhfaghaidh 'na gceangal mé go deo " Do labhair an ghailtheann, go caomh caoin is dubhairt: "A mhacaoimh na mbuadh lán, ní fiú coir an ghaiscidhigh gan cead is géilleadh dho anois d'fhagháil"
"Do-bhéarfainn cead riain is slighe dá roicheadh sinn an Gruagach áigh; go dtigidh sin ní scarfaidh linn ar chomhairle chinnte fir ná mná " Do ráidh an gaiscidheach de ghlór theann "Cosa is ceann beir dá ndíth; an dís bhan béarfad liom géill go humhall nó is aithreach díbh " Annsin thug an macaomh mór baoth-léim chródha ar fuaid an dúin go bhfuair a lann líomhtha is a shleagh i n-a dhá láimh de lom lúith
Do ráidh na mná dob áille dealbh "A mhacaoimh, t'fhearg cuir ar gcúl nó is bás dúinn-ne tríd go beacht - ná déin beart nár mhaise dhúinn
"Ó fuairis do chosa do chur fút rith is lúth, neart is rian, níor chuibhe dhuit mar gheall ar phóig ná díth, ná brón, bheith gan iad"
"Má bhíodar mo chosa dom dhíth scéal de bhrígh geasa cruaidh, atáid fúm anois i gcóir is leat ná leo ní leigfead iad"
"Is maith do mhéinn, a mhacaoimh mhóir is glan go leor atá do rún, is mise Gruagach Dhúna an Óir do chuir do chosa go cóir fút
"Is mé Gruagach an Ghadhair Bháin do ghlac ar láimh go dearbh thú; is mé do bhuain do chosa dhíot d'fhéachain do ghníomh is do rúin
"Is mé do dhearbhráthair caomh is fada mo réim ar do lorg, anois ó thárlamair le chéile táim-se saor ar dhraoidheacht an choirn " Annsin rug siad lámh ar láimh grádh ar ghrádh, méinn ar mhéinn; phógadar a chéile le cumann croidhe 's ní hiongnadh linn sin mar scéal
Is iomdha suairceas is comhrádh caoin do chan an dís sin go lá; d'innis Gruagach Dhúna an Óir go gairid dóibh go raibh an námha
Annsin d'fhiafruigh an fear mór créad an ród 'na raibh an námha; "Diúltuighim staonadh dhuit ná dhóibh go bhfaghad cóir ar dhul 'na ndáil " Gluaisid rómpa, iad araon an Gruagach tréan 's an fear mór; ní raibh an dís sin fán ngréin ba threise réim, neart is cló
d'innis an Gruagach do go roibh cúirt gan locht a bhfogas dóibh, is cúigear athach ar a ndeallramh gur mhór an scannradh dul 'na gcomhair
Níorbh fhada chuadar ins an ngleann is iad go teann, measadh dóibh go gcluinid fothrom, trost is fuaim ag athach gruamdha an bhuille mhóir
Dochonncadar ag teacht go dian is sár-lorg iarainn i n-a dhóid; ba leithe a shúil ná an ré 's ba mhó a phlaosc ná bolg bó
Níor labhair focal leo ná gíog acht teacht le fíoch-nimh i n-a ndeoidh, den tsár-lorg iarainn do bhuail béim anuas i bplaosc an Amadáin Mhóir
Do thuit an tAmadán ar a dhá ghlúin annsin le pudhar an bhuille chóir; do phreab 's do ghreamuigh le fáscadh nimhe fá bhun a chíoch an t-athach mór
Thugadar cuir go teann tréan goin is baoghal is dainid bróin; ní raibh samhail dóibh araon le neart i n-aon bhall den domhan mhór
Do chuiridís cnuic ar crith go mór le neart dóide, cuirp is cléibh; do-nídís tobar de thalamh chruaidh 's do bhainidís fuaim as clocha sléibh'
Dob iongnadh leis an Amadán Mór an t-athach cródha, neart a ghéag, go bhféadfadh seasamh leis chomh fada ná fear san domhan le neart a bhéim
Do ghlac fearg an tAmadán Mór is thug go cródha goin go haedhibh ar an athach le fáscadh nimhe gur bhuain as bíodhgadh is cnead cléibh
Do thóg sé an t-athach ar a chorp 's do bhuail é ar chloich 'na phleist ar lár, do bhris a chorp 's a chroidhe 'na chliabh go raibh 'na liaghairne marbh tláth
An uair fuair an lorg 'na dhóid fear a chlóidh ní raibh le fagháil; ní raibh an laoch sin fán ngréin ar a bhfaghadh béim nach raibh ar lár
Triallas annsin isteach don chúirt an Gruagach fionn 's an fear mór, is fuair siad ceathrar athach ann dobhí teann i neart 's i nglór
"Comhraic-se le fear den bhuidhin a Ghruagaigh chaoin Dhúna an Óir, is fágtar orm-sa bualadh an triúir 's ní mhaithfead bonn ná buille dhóibh " Is lom do bhuail gach n-aon den triúr buille dlúth ar an bhfear mór, 's is gearr gur bhris a gcroidhe na gcliabh le sár-lorg iarainn an athaigh mhóir
An t-athach óg dobhí go buan ag comhrac Ghruagaigh Dhúna an Óir, do scread go luath is go lom is d'iarr cabhair ar an bhfear mór
"Dogheobhair sin uaim-se go fíor má bhír dílis dom go deo " Do gheall seisean ar feadh a shaoghail go ndéanfadh réir an fhir mhóir
Do ghlac seilbh i ngach ball 'na raibh anois a chuid stóir, ní raibh samhail díobh ibhfus ná thall le neart a mball san domhan mhór
EÓLUS AIR AN MODH AGUS AIR AN BHFOIRM LE NDÉANTAR TURRUS NA SLIGHE NAOMHTHA, NÓ SLIGHE NA CROISSE, DÁ NGOIRTHAR VIA SACRA, AGUS AIR SHUIM NA LOGHADH IOMDHA GHÉABHAIR DHÁ CHIONN
A NAIM AN ATHAR, AGUS AN MHIC, AGUS AN SPIORAD NAOMH
Así is Slighe Naomhtha an coimhne dhúrachtach agus beóthaisbeánadh air pháis agus air bhás ar tTiagharna Íosa Chríosd, agus cuirtair sin a ngníomh le cúairt do dhéanamh ag dhá chrois déug, a modh torruis, le siubhlann neach an siubhal céadhna, na coiscéimidh céadhna, do shiubhail ar Slánaightheór ó thigh Philáid go Cnoc Calbhairi ag fulaing a naomhpháise
Así naomhriaghain na n-aingeal do thionnsgain air thús an naomhchrábha so a ccathair Ierusalem tar éis a Mac mórghrádhach do fhágbháil di san tiomba, agus do ghnáththaith air feadh na haimsire do mhair é; agus ba hé sin chúig bhlian déug, amhail agus mur adeir naomh áiridhe
Aithrisidh Ludovicus Blosius as ráite na n-aithreach naomhtha, cap
25, go nubhairt an Tiagharna fria fhíorsheirbhíseach dó féin na briathra so: "Ní bhfuil ní ar bith", ar sé, "as mó thaithníos liomsa ná buanchuímhne do bheith ag neach tré umhlacht agus thré dhebhósion air mo pháis"
An sa leabhar dá ngoirrthar "An Slánugh Daonadh" hairistir gur thaisbáin Críost é féin do dhuine riaghalta ro-naomhtha agus cros throm air a ghuallibh aige, agus go ndubhairt ris mur so: "Ní féidir riot seirbhís nó dúbhracht do dhéanamh dhamh as mó iná cuideamh liom an chros so d'iomchur"
Do fhreagair an naomh é, agus adubhairt: "A Thiagharna, cionnus mur chuideóchas riot"
"Atá, leis an ccroidhe", air sé, "ag smuaineadh air an méid do fhulaing ar sgáth an chinidh daonnadh a n-aimsir mo pháise, agus 'na dhiaigh sin le bhur mbéul ag tabhairt buidhchais dhamh dá chionn " Adubhairt mur an ccédhna Críost air tTiaghairna ris an mbannaomh,
Maria de la Anligula, bean rioghalta d'Ord S
Proinsias, na briathra so amhail agus mur léighthar a mbeatha na mná cédhna : "An t-anam," adeir sé, "shiubheólus liom 'mo chuidachta tré dhebhósion na Slighe Naomhtha, agus adéarfas an urnaithe atá sonnraithe ag gach crois, agus smuainneóchas go cráifeach air mo pháis agus air mo bhás, saorfaidh mé uadh n-a pheacadhaibh é, agus biaidh mé fabharach le linn a bheó agus a bháis dhó; agus dhéanadh mé dídion agus cosnamh dho gach duine bhias ann san áit agus ann sna tighthe a mbiaidh an debhósion so na Slighe Naomhtha dá gnáththaithigh"
Adeir Albertus Magnus gur mó an tairbhe do neach aonsmuainneadh naomhdhúrachdach amháin do dhéannamh air pháis Íosa Chríost iná dhá ndéanadh sé trosgadh bliadhnadh ar arán agus uisge, agus dá ndoirtach sé a fhuil gach lá don bhliadhain chéadna sin le sgiúrsa, agus dá n-abradh sé an tSailtuir Mhuire gach lá air feadh na bliadhna céadhna
Atá so ionchreite mur is follus as briathra Chríost féin fria an mbannaomh Getrude
Óir uair áridhe dá thisbáin Críost é féin di, chum gur mhóide leanfadh sí don debhósion bhí aice dá pháis tair gach debhósion eile, adubhairt léith na briathra so: "Féach, a riaghain," ar sé, "an mhéid a d'uaisligh mé an chros lér céasugh mé, agus sin fo mo bheith ceangoilte léith air feadh beagán d'úairibh, air mhodh go bhfuil sí ó shoin anall dá honórughadh air feadh na cruinne
Mur sin, measseadh, gan amhrus is árdchéimneach an onnóir bhéarfas mé don annam aiga mbeidh buanchoimhne mo pháise ana chroidhe air feadh mórán do bhliadhna"
Acht tair gach ní tugthar ro-aire don ní aithriosas mórán d'uaghdaribh mur aon le Maritius, óir adeir go raibh naomh áiridhe air urnaighthe, agus leis sin thug an Tiagharna Dia tisbeánadh air iffrionn uile dhó, agus leis sin chuallaidh sé clog garbhghlóarrach dá bhuaint agus uibhir líonmhur do dhiabhla ag cruinniugh agus ag teachd d'ionsaigh na háite sin
Agus iar ccruinniú dhóibh air aonbhall do labhair an príomhchaiptín bhí orrtha, agus asé dubhairt: "A mhuintir so agamsa," air sé, "is maith atá fhios againnidh na tíadhlacha móra thug an t-ardDhia uillechumhachtach do dhaoinibh, mur atá an daonnacht do ghlac sé agus an bás a d'fhullaing sé air a sgáth, air mhodh nach bhfuil acht saothar gan tairbhe dhúinne feasda a bheith dá ngríos chum peacaidh
Óir, le cuimhniughadh dhóibh air pháis agus air bhás a Slánaightheóra, ní féidir dhóibh peacadh do dhéannamh air éanchor, agus tair éise sin beidh ró-mhaith, air an adhbhar, tré chuimhniodh na ttiodhlaca móra speisialta sin, beidh siad ro-thaithneamhach ag Dia, agus a ngníomhartha mur an ccédhna " Leis sin do labhair diabhal dá mhuintir, agus asé do ráidh: "Meassuim-si nach bhfuil slighe air bith as mó bhéurus air na Críostighodh a bheith níosa mheasa ná mur bhí siad ariamh, iná sinne uile bheith dúthrachtach le cuimhne na páise sin a Slánaightheóra do dhíbirt as a ccriodhachthibh, agus sin lé haire a ccédfaibh uile do thabhairt ar shólásaibh saoghalta, air dhímhaoinnus, ar chathamh aimsire, ar bhaois, air bhaoithbhíadh, air édaigh daora datháile ag cur breaghachta bréige air ccollna, air i bheith cruinniugh agus ag cárna maoine saolta i ngeall ar mheas agus ar chráosbheatha
Óir leisin dhéan siad dearmud do pháis agus do bhás an té do fhuasgail iad, agus tiucfaidh a fhearg agus a dhiaghaltas fhriu, agus mur sin a ndamnugh"
"Molluim an ní deir tú," do rádh an caiptín, "óir tá mé féin don bharramhail sin
Mur sin, a mhuinntir so agamsa, cuirmid romhain feasda gach dúthrachd is féidir linn, le cur d'iachaibh air Chríostaidhe an tsaoighail dearmud do dhéannamh do pháis a Slánaighthóra, leis na slighthe céadhna do theagasg air ccomráda dhúin " Agus leis sin d'imthigheadar na diabhail
Agus an naomh céadna fuair an tisbeánnadh so do fhoilsigh sé é do mhórán mur oideas do Chríostaidhaibh an domhain
Dá réir so is dearbhtha gur neamhchuimhne air pháis air tTiagharna is adhbhar donna Críosdithe gan a leas do dhéanamh
Gach duine, mur sin, lérab mian a shlánnugh siarraidh do bheith dearbhtha aige, cuireach sé roimhe gach lá, más féidir leis, beagán d'urnaighthe diongmhálta bheith aige, a ccás nach mbeith ann leathcheathramh uaire, agus sin do bheith air an nós so, amhail mur thug an bhannaomh Theresia d'Easbog Osma air na thaisbáineadh dhi ó Dia, amhail mur sgríobhas an tEasbog Palafox
Agus asé sin, duine do dhul air uaignios agus é féin do choisreagadh, agus 'na dhiaidh sin an tsailm Miserere mei, etc , do rádh, má tá go mbiaidh a fios aige, agus muna bhfuil, abradh sé faoi dhó le aithrighe ghrinn chroidhebhrúite "Goillidh orrum, a Thiagharna, óm chroidhe uile a liacht uair chuirrios fearg air do mhórdhacht dhiadha, mur is tú mo Thiagharna, mo Mháistir, mo Chruthaightheór, agus mo Cheannaighthóir
Mur sin cuirrim go seasmhach romham mé féin do leasamh " 'Na dhiaidh sin abradh sé: "A Thigharna, táim ag teachd d'ionsiogh do sgoile chum do theagusg do ghlacadh, agus ní chum teagaisg do thabhairt uaim
Labheóra mé ria do mhórdhacht neamhdha, ar son luathreamhán mé, agus gur péist bhocht uirísioll don tallamh mé
Mur sin, a Thiagharna, taisbáin comhachta dhamh le go ttuigfaidh mé mé féin, air son nach bhfuil acht seangán beag bocht do tallamh ionnam " Air rádh na mbriathar sin, mur do theagusg an bhannaomh, smuainnimh sé ansin air phonc égin don pháis, mur atá an modh neamhdhaonda lér chuirriodur na Iúdaighe an choróin spíona air, nó an uair do chéusadar é, nó mur d'iumchair sé an chros, nó air chlaochló na bpian d'fhuillaing sé, nó mur atá na briatha éccórach dubhradar ris, an t-uaigneas ana raibh gan duine muintiorgha 'na ghoire, gan a dhiscibal 'na fhochair, gan solus ná sólás aige, gan labhairt gan freagra aige, agus tré mhéud a bhochtanacht agus anródh go raibh sé lumnocht air comhchrith le fuacht
Agus an uair do-dhéanfas tú na smuainte so go résúnta cráfeach, imthigh air h'aigh ní foigse don mhórdhacht neamhdha, ag déanamh résúntacht air na gnóithe go cíalmhur, agus féachfhabh sé tré mheas mór cia an té do fhuillaing agus ghéabhaidh tú amach gurab é sin Cruthaighthóir na bhflaithios agus an té chum agus chruthaigh agus cheannaigh neamh agus tallamh an mhuir agus a bhfuil anta siúd agus an té bhéarus duaise nó pianta uaidh amhail agus mur tuillfidhthear
'Na dhiaigh sin imthigh sé air aigh, agus féachabh sé cia an tí ba siocair dó leis na pianta daora sin d'fhullaing, agus ghéabhaidh sé amach gurab é sin é féin agus tusa agus mise agus gach duine eille atá 'nar gcréatúiridh míthfhortúnacha, docheansaigh, truaillidh
'Na dhiaigh sin tabhair h'aigh air, agus féach go grinn air, agus tabhair aire don mhéid d'fhuillaing sé, agus ghéabhaidh tú amach gurab é sin an bás as piannamhla ba féidir
'Na dhiaidh sin lean do résúntacht le mían lorg do Thiagharna do leanmhain thrí gach connair anar ghabh, agus féach cionnus d'fhullaing sé é, agus ghéabhaidh tú amach gur fhullaing sé sin le foighide mhór, le haigneadh shaor, agus fós re n-a thoil do chomhlíonadh fria thoil Athar
'Na dhiaigh sin féach an t-abhar fár fhullaing, agus ghéabhaidh tú amach go ndearna sé sin chum sásadh do thabhairt air sgáth churracha an chinneadh dhaonnadh, agus chum ar saorradh ó iffrionn, agus an ghlóir shíorraidh do thabhairt dhúin
Dia glórmhar go ttugaidh sé do ghrása dhúin an ghlóir chéadna do sháoithrudh agus a fagháil
Amen
Tair éis an résúntacht so dhéanamh go stuidéarach, fuirriomh mur sin go ngluaisfaidh an toil
Agus má tá go nglúaisfidh sí air an bpunc úd thráchtas air an tí bo siocair dod Thiagharna le páis d'fhullaing, agus go bhfaicionn tú go bhfuil do thoil tugthas go grinn don phonc sin, ná himthidh air h'aigh d'ionsaigh puinc eile go ttéid an toil a bhfuaire
Agus má tá go rachaidh, déin athbheódhamh orrthaigh le ponc eile chur os do chomhair donna poncaibh roimhráite, nó leis an mbuighchas air sgáth na ttiodhlacadh iomdha fuarais ód Dia, nó leis an doilghios ba cóir dhuit i bheith ort fád pheacaidh, nó leis an ccompás so do Chruthaightheóir ag fullaing na páise air do shon
Agus déan sin ar feadh na haimsire go ccríochní tú h'úrnaighthe
Agus sol fá n-éirghe tú aisdi, féach na dubhsháilce is mó chuirrios a leataobh thú agus is mó mhoithíos tú ionnad féin ag cur chaithaidh ort; agus cuir romhad a léigionn díot a ccuidachta agus dhol a ccummann na naoimh, agus communn grádh Dé bheith ort, ag tabhairt buidhchas dó, agus ag iarraidh maitheamhnuis duit fein agas do chách uille
Éirghe an sin chum do ghnóithe riachdanach saoghalta acht gan léigionn díot an debhósionn so bheith do láthair agus do ghnáth agad
Leis so tuillfidh tú níosa mhó lé gearaimsir bhig iná dhá n-aibeórthá dhá chéud míle Sailtir Mhuire a n-aonló, air an abhar, le taobh an debhósionn so gníomh aithrighe inntinne do dhéanamh go fáisgidh ferramhail, sáreóchadh an urnaigh úd uille
Mar sin, máis eadh, ó tá go bhfuil an debhósionn so chó tairbheach agas sin, ná léig dhíot a bheith ag síorleannamhain di, gach uair is féidir leat, óir ní é amháin an gul nó na deóra do-ní an fíoréan air urnaighthe, acht an toil do chur réir thoille Dé an seal úd, agus ag claonadh do thoille leis an umhlludh is mian re Dia thabhairt dhuit
Agus mur sin an uair mhoitheóchas tú thú féin fuairinntinneach agus smúaintidhe saoghalta eile ag teacht ort, bíobh a fhios agad gurab í sin an uair is fearr an urnaighthe, má tá go leanfa tú dhi, agus na smuaintidhe sin d'fhullaing go foidhideach agus gníomhudh 'na n-aighaidh go seasmhach agus do thoil chur réir thoille Dé
Uair eille is féidir leat smuaineadh air na tiodhlaca fuarais ó Dia, mur atá do chruthadh, agus gurab iomdha duine dá ndéanfaigh a chruthudh bheith 'na sheirbhísach do Dia níos fear ná thusa, agus nach 'do phágánach ná 'do Iúdach cruthaimh thú; uair eile fo mur damnaibhibh na diabhail uile fo aonpheaca amháin, agus sin ó smuaineadh amháin, agus nachar dearnamh sin riotsa tair éis ioliomad peacadh do dhéanamh, ní hé 'mháin ó smúaneadh acht fós ó bhréithir agus ó ghníomh, agus mur sin gur mó thuillis do dhamnudh iná iad; uair eile air phianta éxamhla iffrinn, óir má tá nach bhfaghan tusa agad féin anois do lámha chur san tinne air feadh aon lá amháin a ngeal air shólásaibh an domhain uile, fiafriomh díot cionnus do thiocfas leat mur sin do chorp uile i bheith i bhfuirnéis iffrinn, ní é 'mháin air feadh lá nó dhá lá nó ar feadh míle bliaghan, acht air feadh na síordhiacht go bráth agus ó bhráth amach; uair eile air imshníomh an bháis atá go cinnte fád chomhair, agus air bhreathamhnus uathbhásach fhíorcheart Dé; uair eile air an ghlóir neamhdha; uair eile air do pheacaidh dísli féin
chídhfidh tú féin, má tá go leanfa tú donna smúainte so, an tairbhe mhór bhias duit ann, óir adeir ughdar áirithdhe oirdheirc, amhail mur sgríobhus Molina Deome, nach damantur anam air bith go bráth dhéannfus urnaighthe agus leanfas di go búan
Adeir an bhannaomh Theresia, an uair do-chídh an diabhal duine air urnaighthe agus é ag buanleannamhain dhi, go mbainnionn sé súil dá dhamnadh a ccás go mbiaidh sé olc an féin, agus go mbíon sé lándearbha dá shlánnamh; agus don taobh eile an uair do-chídh sé duine agus gan a dhúil a n-urnaithe, bí dóith aige asa dhamnadh a ccás féin go mbeidh ro-mhaith
Tugach gach duine airre mur sin gurab é is urnaighthe inntinne ann smuaineadh air gach ní fo leith d'fhullaing Críost air feadh a naomhpháise, nó smúaintiugh air phianta iffrinn nó ar ní éigin eile dá ndubhramair, agus mur sin gur féidir le gach duine, fear nó bean, na smúainte sin a bheith 'na intinn má saor nó gnóithach do bheith sé
Ní riachtannas chum na hurnaigh sin neach do bheith naomhtha, ach a ccás go mbiaidh sé ró-olc féin is féidir a déanamh chum go ndéannach sé é féin maith agus ro-mhaith léith
Mur sin tairgeach gach duine a déanamh
Air an nós ccéadhna tairgeadh gach duine lér fhéidir é cuairt agus turrus na ccros do dhéanamh, dá ngoirthear Via Sacra,
an tSlighe Naomhtha, óir gach uair dhéanus neach an turrus sin go diongbhálta, agus é bheith air staid na grás, ag rádh sé Paidre, 6 Ave Maria, agus 6 Gloria Patri ag gach crois air a ghlúinnibh, ghéabha sé chúig céud agus dhá fhiochad logha iomlán, agus bhéara sé ceithre anmana fithchiod as Purgadóir
Féachabh mur sin gach Críostaidhe an t-óirchiste mór do-gheabh anam gach uair do-ní sé an torrus so na Slighe Naomhtha
Agus is féidir leis an mhaith nó brígh na logha sin do thoirbheirt dhó féin nó d'anmanna Phurgadóir
Agus is féidir leis an turrus sin dhéannamh gach lá; agus an uair déanfar é ghéabhthar suim na lógha roimhráite, amhail agus mur aithriosas an tAithir Laurentius de St
Francisco an sa leabhar do sgríobh sé dá ngoirthear An tÓrchisde Neamhdha, air mhodh go bhfaghthar chúig logha agus dhá fhiochad iomlána le turrus gach croise, agus go mbearthar dá annam as Purgadóir
Mur an ccéadhna is féidir leis na bráthribh agus leis na mná riaghalta an debhósionn so nó an turrus so do dhéannamh ann sna mannistracha, agus leis na tuath a déannamh ana ttighthe féin nó ana ngárdínibh, mur atá na crossa chur 'na seasamh ionta, agus gan fhéachaint gá fad ó chéile bhiaidh siad fo gan áit iomchuibhidh do bheith aca, acht a ccur ó chéile mur is mian leódh, gidheadh an tan ghéabhthar áit dhóibh amhail is cóir, a ccur 'na seasamh agus a mbeith ó chéile do réir na n-áite is oirdheirc 'na bhfuair Críost a phiannugh, agus do réir na ccoiscéime thug sé air feadh a naomhpháise ó gach ionnad dhíobh sin, mur atá: ón ccédchros go n-uige an dara cros 21 caiscéim uaithe sin go n-uige an treas cros 90 caiscéim uaithe sin go n-uige an cearmhudh cros 70 caiscéim uaithe sin go n-uige an cúigmhudh cros 71 caiscéim
uaithe sin go n-uige an seisiudh cros 191 caiscéim uaithe sin go n-uige an seachdmhudh cros 366 caiscéim uaithe sin go n-uige t-ochdmhudh cros 316 caiscéim uaithe sin go n-uige an naoimhudh cros 116 caiscéim uaithe sin go n-uige an deichmhudh cros 18 caiscéim uaithe sin go n-uige an t-áonmhudh déug cros 12 caiscéim uaithe sin go n-uige an dóudh déug cros 14 caiscéim uaithe sin go n-uige an chros eile, mur bhais dá chros déug ann 33 caiscéim
As amhlaigh, más eadh, tionsgantar an turrus do, mur atá air mbeith don phoball, nó don drung lér mhian an turrus a dhéannamh, air aonbhall san n-eaglais nó a n-áit eile fa chomhair an turrais do dhéannamh, coisreagadh an sagart é féin do ghuth ard (nó an easbhaigh sin an duine is feassaidh dhíobh) ag rádh tré chomhartha na croiche, agus an poball mur an ccédhna dá rádh leis, "Tré mhíorbhoill na ccros naomhtha so ór naimhde saor inn, a Thiagharna", ag déannamh fioghair na croise ar édan, air an mbéul, agus air an ucht, agus gan mhoíll dá ccoisreagadh féin san modh coitchinn dá rádh "A nAinm an Athar, agus an Mhic, agus an Spiorad Naomh
Amen"
Curreabh gach duine a inntinn féin leis amhail agus gurab é féin do-rinnigh mur dubhrus, agus abradh mur so: "Ó, a Thiagharna agus a Dhia uillechumhachta, offráthlim dot naomhmhórdhacht gach ní dhéanus mé, smainneóchas mé, agus déarus mé, ann sa naomhthorrus so, agus mur an ccéadhna cuirrim romham an loghadh thug do bhicáirre uaidhe air an tallamh so sin do shaothríomh dhamh fpéin, agus mur sin othfráillim dhuit agus bhirrim dhuit iad uille, air sgáth mo pheacaibh agus air sgáth na bpían thuilleudur dham, nó ar sgáth na n-anmana is mó atá d'fhiachaibh oram do réir cheart agus charthannacht amhlaidh agus thig liom, nó mur is mó is mian leatsa
Amen"
Annsin abradh an sagart do ghuth árd na briathra so, ag teachd dháibh d'ionnsaigh na céadchroise, air ndol air a nglúinnibh uile achd an sagart amháin: "Smuainnigh anso a n-ainm Chríosd ag an ccédchrois so, amhlaidh agus gurab é so tigh Philáit, áit anar sgiúrsadh go tréan Slánnaightheóir an domhain le lámha seisior saighdiúir míthrócairach, aiga n-a raibh chuige sin aca slata do dhruighan dealgach agus cordaigh cnapánach le garbhshlabhra iarrainn, air mhodh go ngearghdís agus go stróicadís a fhuil agus fheóil le gach buille dá ttugadís air, ag comhlíonadh fhris an mbreith thug Piláit air dá rádh "Tugthar sgiúrsa go lántréan don mbiothúnnach úd, Íosa as Nazareth, agus curthar coróinn do dhruighionn dealgach air"
Guidhemaoid é, más eadh, go dúthrachtach leis an urnaighthe so: "Ó, Íosa ro-mhilis dar mhian fullaing mur sglábhaigh bhocht a láthair an phobaill mhallaighthe sin, ag feathamh leis an mbreith bháis thug an breathamh tíránta ort, guidheim thú, a Thiagharna, tabhair dhamh mo dhíomas do chlóidh tré do cheansacht-sa, ionnas, le fullaing go humhall masla agus tarcuisne an tsaoighail a láthair, go sealbheóchain thú ann sa nglóir shíorraidh
Amen
"" 6 Paidre, 6 Aue Maria, agus 6 Gloria Patri
Air na rádh sin tugadh gach duine póg don tallamh, agus 'na dhíaigh sin abradh an sagart agus gach duine leis: "A Thiagharna, do pheacaigh mé; déan trócaire orram; do pheacaighmar uile ar mhodh go ngoillionn sé orrainn
Déantar h'ardnaomhthacht do mholladh, agus go raibh páis agus bás ar Slánaightheóra Íosa Críosda, agus mur an ccédhna ginneamhan ró-ghlan ar mBaintiagharna naomhtha Muire do gineadh gan smáll peacaidh na sinnsear, dár stiúrradh agus dár dtrisiudh " Abradh gach duine "Amen"
Annsin éirgheadh siad 'na seasamh ó n-a nglúinnibh, agus imthigh riompa d'ionsaigh na dara croise ag rádh debhósion éigin dóibh fpéin, nó amhlaigh mur d'enseóchas an sagart dháibh
Acht tugthar aire go ndéantar gach ní mur dubhramar aig gach cros - crossaibh eile, mur sin nach riachtanach bheith dhá athchuimhniughadh nó bheith dá shíorluadh
Air dteacht d'ionsaigh na dara croise, abradh an sagart, (nó 'n easbhaidh sin an duine ba feasach don chuideachda): "Smuain annso anam Críost, amhail gurab í so an áit anar cuirreadh cros thrum air ghuaillaibh do Shlánnaightheóra Críost agus iad maslaighthe 'na n-aonchréucht
Guidhemid é, más eadh, leis an urnaighthe so: "Ó, árdrígh na bhflaithios, d'fhullaing thú féin do thoirbhirt do thoil anmhiannach na Iúdaighe chum do mhórphiannadh, agus do ghlac ort féin daorthruimme na croise, guidhim thú mur sin, a Thiagharna, glac chugad go taithneamhach cros an aithreachais agus an leórghníomha, ionnus go bhfaicfinn thú go síorraidh an do fhlaithios glórmhar
Amen " 6 Paidre, 6 Aue Maria, agus 6 Gloria Patri
3udh cros
"Smuain anso anam Críost, amhail agus gurab í so an áit anar thuit do Thiagharna Íosa Críost go lár agus go lántallamh, agus sin faoi an ccrois tré n-a trumme, agus é ag siobhal go Cnoc Calbhari, air mhodh gur bainniudh trumchneadh agus ardosna mharbhach as
Guidheimid é, más eadh, etc : "Ó, a Íosa ro-ghrádhmhar, dár chuir mómme na croise d'fhiachaibh ort tuitim go tallamh air mbeith lánchlaoite dhuit, chum go n-aithneóchamís leis sin truimme ar bpeacadh, guidhim do thrócaire neamhdha fa mo thógbháil ón ccoir, agus mé bheith búansheasmhach ac comhlíonadh t'athantaigh
Amen " 6 Paidre, 6 Aue Maria agus 6 Gloria Patri
An 4 cross
"Smúain an so anam Críost, amhail agus gurab í so an áit ana ttarla do Thiagharna Íosa Críost air a Mháthair ro-naomhtha Muire, agus í a gceas bróinn agus mórthursa
Guidhemid í, más eadh, etc : "Ó, a Bhaintiagharna is doilghisiodh dona mnábh fó an imshníomh géar pholl do chroidhe ag faicsinn do Mhic Íosa agus a ghnúis ar na hathfhuathmhachar, a chorp uile ar na dhubhudh, agus é uile air na dhéannamh fuathmhar, agus 'na adhbhar gloinn ag na daoinnibh, guidhim thú, a Mháthair dhoilgheasach, ó tá gur mise agus cách is adhbhar dod mhórbhrón, fath grása na haithrí dhamhsa ón Aithir síorraidh le mo lochd agus mo andlighe do chaoinneadh go searbhdheórmhur
Amen
"" Sé Paidre, 6 Aue Maria, agus 6 Gloria Patri
An 5mhudh cros
"Smuain anso anam Críost, amhail gur í so an áit ana ttugcudur na Iúdaighe luach saothair do Simon Cirineus chum go ttugadh sé cuidiudh dár Slánnaightheóir fán ccros d'iomchar, agus nach tré chompás uimme rinneadur sin, acht tré eagla go bhfuighach sé bás air an tslighe ó throimme na croise, air, agus mur sin nach bhfuighdís a lánmhian air
Guidhmid é, "Ó, a Íosa ro-ghrádhmhar, ós dearbhtha gur tré mhéud do ghrádh orramsa agus air an ccionna dhaona d'iomchair tú an tromchros sin, agus gur mían leat sinnidh a bpearsainn an Cirineus sin cuideadh thabhairt duit le n-a hiomchar, guidhmid thú, a Dhé Thiagharna, le ar mbeith funnmhar fo sin féin do chrádh le cros na tarcuisne agus an drochmheasa orrainn féin, ionnus, le do lorg-sa do leannamhuin go humhal ceansuigh, go bhfuighinn thú ann sna haoibhnios síorraidhe
Amen " 6 Padre, 6 Aue Maria, agus 6 Gloria Patri
An 6udh cros
"Smuain annso anam Críost, amhail agus gurab í so an áit ana ttánnic an bhean chompásach Veronica, agus air fhaicsin a mhórdhacht air na thursúgh, agus a ghnúis air na dorchughadh leis an allas agus leis an luaithreamhán, leis na seilleo agus leis na bassa buailleadh air, ar mhodh gur tharring sí línédach dhá ceann léar ghlan agus léar thiormaigh a ríoghnúis ghrianmhur thaithneamhach
Guidhmid é, etc : "Ó, a Íosa ghnúissgíamhaigh, do-rinneadh míthsgíamhach agus athfhuathmhar lé smugaibh agus le seillodh neamhghlanna, agus gur ghlan an bhean chumpásach úd íad díot le héadach a cinn, ar mhodh gur fhág agus gur fhan fioghair do ghnúise ann san éadach sin ó shoin a leith, guidhim thú, a Thiagharna, go bhfága tú fíoghair agus íomháigh do ríoghnúise sgríobhtha an m'anm, agus tabhair dham tré fhíormhuintearas diongbháltacht le sin do chumhdach do shíor agus bráth
Amen " Sé Paidre, sé Aue Maria, agus sé Gloria Patri
An seachtmhudh cros
"Smúain annso anam Críost amhail agus gurab í so an áit anar thuit do Dia agus do Cheannaightheóir Íosa Críosd an dara huair, agus sin fón lot marbhthach do-rinniodur air anna ghuaillibh
Guidhmíd é leis an úrnaighthe so: "Ó, a Íosa ro-naomhtha, do thuit faoi an ccrois an dara feachd tre ainbhfainne iomurcach do chaoinchoirp, guidhim thú fo aithne agus eólus do thabhairt dhamh air thruimme mo ghníomhartha agus neamhchuimse mo pheacaibh, agas tabhair do ghrása dham nach ttarringdís mé leó d'ionsaigh an phoill ilphéistigh, agus tinn na bpian síorraidh
Amen " Sé Paidre, sé Aue Maria, agus sé Gloria Patri
An t-ochtmhúdh cros
"Smuain annso anam Críost, amhail agus gurab <í so> an áit anar ghuil go géur mná compásacha áiridhe, ag faicsinn ar dTiagharna Íosa Críosd dáorchoibhríthe aga námhaid agus iad dhá thabhairt dá chéasadh agus dá mhasladh go hanfhlaithiseach
Guidhimid é, más eadh, etc : "Ó, a Árdmháisdir, do thug teagusg dona mnáibh compásach úd, airar ghoill do mhórphianta orrtha, le iad féin agus a bpeacadh do chaoidh go rúnmhar, tabhair dhamh, a Thiagharna, mo pheacaidh do niamhghlanna dhíom lé deóra croídhfhonmhara an fhíoraithreachais, ionnus go mbiaidhinn do shíor an do ghrádh-sa agus an do mhuintearus síorraidh, Amen " Sé Paidre, sé Aue Maria, agus sé Gloria Patri
An naoidhmhudh cros
"Smuain anso anam Críost, amhail agus gurab í so an áit anar thuit do Thiaghrana Íosa Críosd an treas uair chum na talmhan agus ag cur roimhe éirghidh arís, acht 'sé ní tharla dhó titim air ais nísa annacuirre agus nísa ainnisidh
Guidhmid é, etc : "Ó, a Íosa ro-mhaith, d'fhullaing do phearsa neamhdha do mhasladh tré mhórthuislidh, air mhodh gur thuit tú an treas úair tré mhéid do loige agus iomad saoithair faoi an ccrois, guidhmid thú, a Dia, grása do thabhairt dhamh le mé féin do stiúrrudh ó mo namhaid agus annfhlaithios d'fhullaing, agus mur sin tré fhoighide do bheith agam an gach ní dá dhochamhla, go sealbheóchain thú an sna haoibhnios síorraoidh
Amen " Sé Paidre, sé Aue Maria, agus sé Gloria Patri
An deichmhudh cros
"Smuain anso anam Críost, amhail agus gurab í so an áit annar nochtadur go truaillidh eassonnórach na Iúdaighthe do Thiagharna Íosa Críosd air tteacht dó go Cnoc Cailbhaire, agus ana ttugadar fíonégar le n-ól dó mur aon le domblas ae thríd
Guidhmid é, más eadh, etc : Ó, a Íosa ro-fhoighidigh, d'fhullaing thú féin do nochtabh air mhodh gur hathnuadhchadh do chneadha agus do chréuchdadh uile, agus go rabhais mur sin cnisnochta os comhair a raibh a láithir, guidhim thú, a Thiagharna agus a Dia, trés an doilghios sin bhí ort, agus tré mhéud do ghoill ort an uair thugadur an fíonégar agus an domblas ae dhuit, gan mise choídhche dh'ól na sólás bhíos a measg na ccorrthacha othfrállios an saoghal orrum
Amen " Sé Paidre, sé Aue etc
An t-aonmhu dhéug cros
"Smuain annso anam Críost, amhail agus gurab í so an ait annar sparrthaidur a lámha agus a chossa air an ccroich le tarngibh ceanngharbha iarainn; agus air ccluinstinn an chédbhuille dá Mháthair don chassúr dá bhualadh, do thuit sí, ach a bheag, marbh tré dhoilghios agus tré uathfás; agus gan fhéchaint do sin, do chuirreadur coróin don druigheann ruinnghéur dealgach air a cheann glórmhar ríghamhail
Guidhimid é ris an urrnaighthe so, etc : "Ó, a Íosa mhórthrócairidh, súd agus gur fhullaing tú do bhoill do shínnamh air an ccrois, agus tairngidh ceangharbha iarainn do chur an do chossaibh agus an do lámhaibh dod cheangal orrthi, guidhim thú, a Dhé-Thiagharna, tré do chathranach gan chuimse, gan mise do shínamh mo chossa nó mo lámha chum urchóide air bith go bráth, acht tairre sin mé bheith beóchéusda do ghnáth fa chomhair do naomhsheirbhís féin
Amen " Sé Paidre, sé Aue Maria, agus sé Gloria Patri
An dóu déug cros
"Smuain annso anam Críost, amhail agus gurab í so an áit anar chéusadar do Thiagharna Íosa Críosd, agus anar thóigeadur an chros go hard aire raibh sé ceangailte, gur leigeadur síos í do bhuille phrab, dá cur 'na seassamh ansan ionnad bhí sonraithe chuige sin, air mhodh gur hathnuadhadh lot na ttairngeadh agus a chneadhacha uile leis an tréanchosgur buannadh as a chorp naomhtha don phrab-ghluasacht sin
Guidhmid é, más eadh, etc : "Ó, a Íosa neamhdha do céasughadh eidir dhá bhithúnach, do tóigabh a n-airde os comhair an domhain uille, agus do fhullaing pianta iomdha éxamhlla dofhullaingthe do-chuimse, guidhim thú, a Thiagharna, mo anm do shlánnugh, agus tabhair dham thú féin do ghrádhudh, tú féin amháin do íarraidh, agus mo bhás amháin do bheith a ngeall ort
Amen " 6 Paidre, 6 Aue Maria, agus 6 Gloria
An tan curtar ceithre crosa déug annsa torrus so na Slighe Naomhtha, amhail agus níodhthar a n-áiteacha eile, deirthar so fos, tugthar airre go mbíon an treas déug ón ccros so fo dheirreadh chúig caiscéim fhichid, agus an ceathramh cros déug uaithe sin fithche caiscéim
An Tríochmhu dhéug cros
"Smuain annso anam Críost, amhail agus gurab í so an áit anair thoirnigh Ioseph agus Nicodemus naomhchorp do Thiagharna Íosa Críost anúas as an ccrois naomhtha, agus gur chirreadur eidir lámha a Mháthar lánnaomhtha é
Guidhmid í go humhal: "Ó, Mháthair ro-thrócaireigh, guidhmid thú tré bhrígh na bpianta móra d'fhullaing tusa an uair chuirreadh do Mhac ro-ghrádhach eidir do lámha, agus 'na dhiaigh sin gur chuir tú odhla dheabholaidh air, fagh dhamh síordhoilghios trom do bheith orrom fo fhearg do chuir air, mar aon le compás fo mo pheacaibh, agus fa na pianta thuilliosaidh dhamh
Amen " 6 Paidre, 6 Aue Maria, agus 6 Gloria Patri, etc
An ceathrudh déug cros
"Smuain annso anam Críost, amhail agus gurab í so an áit annair chuir Muire, ar mBaintiagharna ro-naomhtha, corp a Mic ansa tiomba
Guidhemid í, más eadh, leis an urnaighthe so: "Ó, a Bheantiagharna gan smáll, tré bhrígh na bpianta móra d'fhulaing tusa an uair bhainneadur do Mhac as do lámha chum a chur annsa tiomba, guidhemid thú, fagh dhamh ó n-a mhórdhacht ríoga mo chruaidhchraoidhe do mhaothugh, agus grádh iomarcach do chruthadh ann, mur aon lé haigneadh shaor chum a sheirbhíse do dhéanamh
Amen " 6 Paidre, agus Aue Maria, etc
Agus ionnas go mbiaidh fios cuimsach againn air a mhéid d'fhuillaing air Slánaightheóir air feadh a naoimhpháise, curamaoid annso síos iad amhail agus mur adeir foillsigh áiridhe neamhdha, mur atá seacht n-uaire do thuit sé ó ghárdín Getsemani go tigh Annas
Ag foillsiughadh gach ní dhíobh so, abradh gach duine "Mola dhuit, a Thiagharna"
Na preaba cos tugadh air ar feadh a pháise agus a líon 140 Na dornadh do buaileadh air feadh na páise céadhna 120 Agus díob sin air a bhéul bheannaighthe 30 Uibhir na mbassa míthrócaireach buailleadh air 102 Na buillidh buailleadh air ana ucht 28 A ritheacha a lámha míne gan choir 62 Ana luirgne agus ana leasreacha 32 Buailleadh air ana dhruim 80 Na huaire tairngeadh é go tréan leis an ccorda bhí air a mhuinél 70 Na huaire tairngeadh gruag a chinn 350 Na huaire tairngeadh a fhésóg 70 Na buillidh do sgiúrsaidh do buailleadh air ansa bpáis ghéur 6666 Ag sin dhíob turras na Slighe Naomhtha, a dheidhaoinnidh, air na sgríobha re Brían Ó Fearraoil, an seissiudh lá don mhíth March, Aois an Tighearna an tan sin 1772
Go ndéanadh Dia trócaire mhór agus grás air anam pféin, agus air anm a mhná, agus air anam gach ar imigh do threibh an dís, agus grása na haithrighe dá mbeóibh do shíor
(AN BROLLACH)
As leis an meódhan diadha déaghnach so thrialladar na naoimh dhíograiseacha go hÉirinn ag seóladh a soísgéil
Gidh eadh, as mó an trioblóid fuaradar ag iompódh na talmhan,
beatha nó eastát na nÉirionnach, chum bheith 'na Phrotestúin, ná ag iompódh na ndaoine, óir (fé mar thug an céid-Rígh Cormac fé ndeara spioraid apstaldha na droinge seo) gur mhó 'shochar dóibh talamh nó eastát na nÉirionnach ná an charthannacht a n-anma do shámháil, ná a ccreideamh do cheartúghadh
Agus mar nárbh fhéidir leó an nídh sin do thabhairt chum cinn go hiomlán gan sealbhúghdóiríghe Catoilicíghe na n-eastát so do dhéanamh amach go follus don tsaoghal 'na ttraotúiríghe nó 'na lucht feillbheirte, do budh é seo a dtéax prínsiopálta: Calumniare fortiter, aliquid adhaerebit, (caith) mórán salchair, leanfaidh roinn éigin de
Ag so an meódhan faoi ndeara don mhéid Protestún (do) shocruigh (a) nÉirinn, agus do sgríbh ar dhálaibh na nÉirionnach lena linn féin nó roimhe sin, agus go háirighthe ó aimsir Choibléireachta an Chreidimh, an fhírinne do mhúchadh nó do chur a mbréig-riocht, agus bhíodar chómh fada ó nídh air bith do luadh, dá bhfeaca-sa riamh, do bhiadh chum sochair ná onóradh na nÉirionnach cCatoilicíghe (acht fír-bheagán tráchtadh ag Sur Seón Dáibhis), (go mbídís) dá ttruailliúghadh agus dá ttarcuisniughadh ar gach aon-ócáid chómh mór agus do budh fhéidir lena mailís ná lena ccéill do chómhoibriúghadh ná do chur a ccuímhne dhóibh
Ní hé amháin air fhoigh-sgríbhnneóiríbh uirísle na Sagsan budh Protestúin uile, agus fós Fanaitics a n-úrmhór, do shloigeadh an uile nídh do chuireadh a sean-chúis mhaith féin chum cinn, bhuaileadar suas na bréaga bioth-mhailíseacha so, acht fós air an ccuid budh mhó dhíobh, agus go haonta air an staruíghe sár-fhoghlamtha san Cambden, do thug lena dhearmad air an bhfírinne agus air Éirinn cúis don rainn nó don eipiogram fhírinnigh seo: Angligenas oculis lustras, Cambdene, duobus; Uno oculo Scotos; caecus, Hibernigenas
Air an sórt so sgríbhnneóirighe atáid aguinn na mílte sómpla, agus san go ro-shoiléir air Sur Seón Temple do sgríbh an t-áireamh céadna bréag agus do bhí do línte iona leabhrán lán-fhallsa air an cCóimhéirghíghe Ghaodhalaigh, do chum na nÉirionnach do dhúbhchant, agus do chum na bhFanataics do ghríosúghadh ionna n-aghaidh, agus a n-aghaidh an Rígh fós, do thaoibh gach feall agus dúnmharbhadh luaidhtear leis do dhéanamh a nÉirinn, agus gan an céadmhadh cuid díobh san 'na bhfírinne
agus ionár laethibh féin taisbeánann go soiléir an Diadhaire Dochtúir King dúinn cia an spioraid atá ag ár cCeartóirighe Creidimh a nÉirinn, an tan sporann a mbúntáiste iad chum dul sa Diabhal Bhuídhe a n-ainim Dé
Do budh liosta, agus ní fiúdh iad, an chuid eile dhíobh do luadh
Mar a chéile iad uile, agus, mar adeir an tAlbanach, "ná fuil sgadán as feárr a n-aon-bharaille": Air mhodh, munadh mbiadh mar fhuathaoid an fhaoisidin amhuil mar fhuathaoid an leóirghníomh (nídh ná teagasgann agus ná cuireann aon-Phrotestún a ngníomh, cé gur páirt phrínsiopálta do dhiúité gach Críostuíghe an leóirghníomh), do budh fhéidir leó uile a rádh le haon-ghuth, mar adúbhradar riaghalóiríghe scorrnnamhla Jerusalem, do réir mar adeir an fháig: "Do-ríneamair do bhréagaibh ár ndídhean, agus fé an bhfallsacht d'fhoilígheamair sinn féin"
Óir as follus go raibh an spioraid dhiabluíghe bhréagach do labhair a mbéalaibh fáige Rígh Ahab a mbéalaibh na bhfáige bhfallsa soísgéalacha so an nuaidh-chreidimh an tráith sin
Dam thaoibh féin deimhníghim gur leanas an fhírinne agus gur chuarduígheas í chomh mhór agus do bhí sé am chómhachtaibh a ttráchta chómh haithghearr so; agus gur thógbhas na cínn nó na pointíghe as prínsiopálta air ar thráchtas as na hanálaibh do budh fhírinníghe, agus as na húghdaraibh budh neamhchlaoine dár sgríbh air an aimsir sin, nó ó fhiaghnaise agus ó theastas daoine uaisle deaigh-mheasta léar chuimhin imtheachta na haimsire sin, acht amháin a mbeagán do chásaibh gur leanas beóloideas coitchionn na ndaoine do budh athantamhla san tír; agus saoilim gur barántamhla san ná bith-bhréaga mailíseacha na droinge air ná fuil dath ná dealramh agus nách féidir do bheith fírinneach
Atáim fós ollamh chum aenídh air ar thráchtas do cheartughadh, an tan thaisbeánfaidh aenneach áitiúghadh as feárr ná thugas uaim
Óir ní bhfuil nídh air bith as mó ghrádhaim ná an ceart agus an fhírinne; agus leis sin cóimhríghim me féin fé chumaoine ag aoinneach do thabharfaidh cúntus ní bhus cruinne air ghnóthaibh na haimsire sin, le háitiúghadh gan claonadh beart air bith
Agus annsan amm chéadna críochnuíghim amhuil mar adeir an file: Si quid novisti rectius istis, Candidus imperti; si non, his utere mecum
STAIR FHÍR-CHEART AIR ÉIRINN
AN CHÉAD-PHÁIRT
Iar n-éag do Bhainríoghain Máire do toghadh chum na coróinne Eilís, inighean an t-ochtmhadh Hanraoi agus Anna Bullen, tré neamhmothúgh chinneamhnaigh chléire agus thuatha Chatoilicíghe na Sagsan, an drong budh líonmhaire san ríoghacht an tráith sin agus budh mhó cómhachta
Óir budh rogha leó, go hamadánta, bastaird dá ttír féin ná inighean dhlightheach na hiníghine budh shine leis an seachtmhadh Hanraoi do bhí pósta a nAlbain: do ghairmeadar le guth aon-bhuídhne Eilís 'na Bainríghin Shagsan; ciodh, a n-éagmais mórán áiteamh air a beith aindlightheach, go raibh 'fhios aco go maith gur hachtuígheadh amhlaidh san í le dhá acht Páirliment a bhfórsa an tráith sin, agus nár cuireadh air ccúl ó shoin
Do bhí 'fhios ag an mBainríghin go maith, do réir sein-dlighthe an chreidimh Chatoilicíghe agus órduithe móráin pápaíghe, gur bhastaird nótálta í, agus dá bhrígh sin ná raibh aen-cheart aice air an ccoróinn ní bhus mó, do réir dlighthe bunúsacha na ríoghachta, ná bhí ag Diúic Monmouth
d'adbhaidh í féin go poiblidhe 'na Protestún, agus do dheónaidh sí an sórt san creidimh, do neartúghadh agus do leathanúghadh iona ríoghachtaibh, agus air an ócáid sin do ráinidh an seun nó an sonus céadna a lucht seanmóradh do mhaoidhimh an striapach nó an bhean choitchionn a n-aghaidh Socrates,
gur mó do lucht leanmhana do-gheóbhadh sí féin, d'aimhdheóin a chuid fallsa, ná eision, go ndúbhairt an duine mór san lé gurbh í a chúis sin, mar lean sisi bóthar mór mín réidh na malluightheachta, agus mar do lean seision casán caol curraightheach na ndeigh-ghníomh
A Sagsaibh do fuair sí óna Seannaittibh nó óna Pairlimentíghibh na dlighthe do dhéanamh budh mhiann lé chum na hócáide sin, agus iompódh 'na bProtestúin mar an ccéadna, ós í slígh budh ghiorradh 's budh réighe chum flathais Dé í; óir gusan amm san do mheasadar na pápairídhe simplíghe go mo shonuíghe an gnódh dhóibh sochuin ann le meódhan air bith, ní hé amháin amhuil oilithrigh dhá ccois, acht fós le mórán troisgíghe, déirce, faoisidin mhinic, aithríghe innmheódhanaigh, agus ós a chionn uile an leóirghníomh; gidh eadh, an tan fuaradar na Protestúin amach an bealach leastsoir-thuaidh chum Parradhthais, agus go bhféadfaidís dul go flathas Dé a ccóistíghibh, agus iad féin do dhéanamh siúrálta do Thalamh na Geallamhna gan an trioblóid do ghlacaidís na pápairíghe símplíghe chum na críche sin, do glacadh an nuaidh-chreideamh so, do bhí chómh taitnneamhach san, go lúthgháireach a Sagsaibh; agus d'eagla, uair air bith, gomo rogha leis na daoinibh (as gnáthach iompuightheach) moghsainne na hAegypte seoch an anadh naomhtha neamhdha so, do hachtuígheadh an creideamh so le rachtaibh an dlighe
Gidh eadh, a nÉirinn do bhádar na hamadáin chruadh-mhuinéalacha ní budh dhiongmhálta agus ní budh cheangailte ná san iona sean-nósaibh creidimh, air son gur mealladh go mór iad a n-aimsir an t-ochtmhadh Hanraoi ionnus gur chreideadar gur a ttaoibh riaghluithe gnótha saoghalta do bhí deifir ag an Rígh sin leis an bPápa - agus fós, mar budh phápairíghe an Rígh féin agus a Phairliment Sagsanach an tráith sin gona uime sin do-rín an Pairliment Gaodhlach mórán d'achtaibh innmheódhanacha a n-aghaidh an Phápa agus 'uachtarántachta, nó na nithe céadna do-ríneadh a bPáirliment na Sagsan
Gidh eadh, an tan fuaradar aimsir air mhachtnamh do dhéanamh air na nithibh do-ríneadar, agus nár thaithnidh a n-iompchur le Catoilicithe uile na hEuróipe, ní túsga chómhchruingigheadar an athuair a bPáirliment an tríomhadh bliaghain do reimheas Philib is Mháire ná ríneadar athghairm agus cur air ccúl air na hachtaibh agus air na statúitíbh réamhráidte
Ansan, an tan thuig Bainríoghan Eilís nárbh fhéidir an cleas céadna do chur air na hÉirionnachaibh an athuair, óir go rabhadar ollamh chum seasaimh a n-aghaidh aon-nuaidh-riaghlacha creidimh, do chómhchruinnidh sí a modh Pairliment pacadh dá créatúiribh féin ná cuirfeadh 'na haghaidh a n-aon-chás, agus gan acht fír-bheagán do phríomh-uaislibh na ríoghachta ionna measg
Ionnus air an modh san gur paisteáladh suas air (na) daoinibh achta an Phairliment seo ag tabhairt cómhachta don Bhainríghin air bheatha nó air thalamh Eaguilse, go háirighthe air easbogóideachtuíghe; agus cur nuaidh-mhionnadh a huachtarántachta air na daoinibh, agus diúltughadh go hiomlán d'uachtarántacht an Phápa; agus do chum bun do chur lena gnóthaibh, a leabhar urnaighthe do ghlacadh a n-áit an Aifrinn, maille re pionósaibh iomdha do chur air neach air bith do chuirfeadh a n-aghaidh na nuaidh-riaghlacha so
Gur le cleasaibh calaoiseacha agus le meódhanaibh mailíseacha agus nách le toil ná le haonta ceann ná cómhairle bhfear nÉirionn do hachtuígheadh na statúightíghe réamhráidhte seo as follus as an bhfírinne seo nách féidir do shéanadh, as é sin, nách raibh aon-duine amháin as chúig céad 'na Phrotestún a nÉirinn an tráith sin, ná fós ar feadh réimheasa Bhainríoghaine Eilís, agus nach biadh san mair sin ní bhus mó ná bhí a Sagsaibh agus a nAlbuin dá ttugaidís uaisle Éirionn a ttoil ná a n-aonta chum dlighthe don tsórt san d'achtúghadh
Agus ag deimhniúghadh na fírinne seo, an feadh mhair aon dár shuidh ansa Phairliment sin na hÉirionn agá raibh 'fhios nár ceapadh na hachta san leó, níor chuir an Bhainríoghan a bhfeidhm iad; agus fós ní raibh tráchtadh ortha go himtheacht an Armada Spáinnigh san mbliadhain 1588
Ní túsgadh sgaipeadh an sgamal Spáinneach (san) ná d'ionnsuidh an Bhainríoghan na hÉirionnaigh go dian dochruideach ag fórsáil a nuaidh-chreidimh ortha, air dtúis, cuid díobh do thaoibh mar adúbhradh go ttugadar cabhair do dhrong-bhuídhin Spáinneach do teilgiodh air chóstaoibh na hÉirionn le anfa mara; d'órduidh cuid eile dhíobh do ghabháil do thaoibh iochta thabhairt d'easbogaibh Catoilicíghe, do shagartaibh, agus do bhráithribh; agus cuid eile do thaoibh bheith ag Aifrionn, nó gan teacht chum cómhchruinnithibh na bProtestún amhuil do cuireadh do chomhall ortha leis na hachtaibh réamhráidte
Dá bhrígh sin, do-chonnarcadar uaisle Éirionn, agus go háirighthe Iarla Thír Eóghain, nách raibh rogha air bith aco le glacadh acht ceachtar don dá mheódhan so,
a ccreideamh do thréigion nó buain-tseasamh dá ccaomhna féin a n-aghaidh aindlighthe na Bainríghine
Do cinneadh aco an meódhan déaghnach so do leanmhuin, ní amháin a haithle na ngeallamhna thugadar na Spáinnigh air choghnamh lán-mhór do chur chúcha, acht mar do chuir an séamhadh Séamus, Rígh Alban, ciodh gur Phrotestún é, ag díoghailt báis fhealtamhuil bharbraighthe a mháthar, Bainríoghaine Máire, oighre cirt coróinne na hÉirionn agus na Sagsan, agus fós ag lagúghadh na Sagsanach dá ccuiridís a n-aghaidh a chirt féin chum na coróinne, cabhartha móra dá n-ionnsuíghe go foilíosach ó uair go huair, ní bhus mó ná chuireadar na Spáinnigh, ciodh gur mhór a ngeallamhna
Ansan do fógradh cogadh do sheasaimh mórán bliadhan, agus nár chríochnuidh nó go raibh an Bhainríoghan ag dul chum báis
An tan chonnairc Tighearna Mhonnjoy, do budh Foighrígh Éirionn an tráith sin, go ttugadar a dochtúiríghe suas í, agus gan 'fhios aige créad iad na hiompuithe thuitfeadh amach a Sagsaibh tar éis a báis, cuireas teachto ós íseal chum Tighearna Thír Eóghain ag geallamhuin mathachuis ghenearálta dó féin agus dá lucht leanmhana, cead saor fóirlíonta a ccreidimh, agus seilbh shítheóilte a stát agus a mbeatha, air choinghíol a n-airm do leagadh
Do-ríneadh amhlaidh san leó; do cómhalladh na geallamhna san dóibh; agus do mhaireadar mórán bliadhan dá éis sin go sídheach sítheóilte amhlaidh san
An samhradh dá éis sin téid Iarla Thír Eóghain go Sagsaibh ag ofráil úmhlaoigheachta a bpearsain do Rígh Séamus
Do freastaladh go fíor-onóireach ag an Rígh é, agus mar adeir Baker iona chroinic, do chuir forfhógradh fóirleathan air feadh na ccríoch onóir agus oghmós do thabhairt dó
Budh mhór geallamhna an Rígh seo, air mbeith a nAlbain dó, do Chatoilicithibh na Sagsan agus don Phápa dídhean agus tarmuin do dhéanamh dóibh dá ngabhadh féin ríoghacht Shagsan tar éis Bhainríoghan Eilís, agus fós do cuireadh leitir faoi láimh agus faoi shéala an Rígh chum an t-ochtmhadh Clement, Pápa, dá dheimhniughadh dó gurbh í aigne agus íntinn an Rígh iompódh chum bheith 'na Chatoilicíghe an tan bhiadh socair a ríoghacht Shagsan, mar adeir Sanderson agus mórán eile: gidh eadh, adeirid gur le cladhaireacht do chuir an Sicréideach Stáit Albanach do chum an Phápa í
Gibé air bith modh air a raibh an sgéal san, as deimhin tar éis na leitre céadna 'thabhairt as clósaed an Phápa amach go ttug an Sicréideach Sagsanach, Cecil drannach, lena mhailís mhalluighthe agus lena chleasuigheacht chealgaigh fá deara air an Rígh gan cúntonós air bith do thaisbeáint dóibh, acht dlighthe diana dochruideacha do dhéanamh iona n-aghaidh do thaoibh Phloit an Phúdair, do cumadh le healadhanaibh an mhinistéara mhalluighthe sin agus do cuireadh a leith na cCatoilicithe Sagsanacha; mar do mealladh agus do tarraingeadh asteach ansa phlot san trí feara déag buartha bith-thrioblóideacha dhíobh, amhuil mar adubhairt Rígh Séamus féin, leis an ccorrai-dhiabhal cam-dhromach Cecil, mar mheódhan chum iad do thasragan air ghéir-dhlighthibh peannaideacha Bhanríghine Eilís
As deimhin liom gur mion-chuarduígheadh fírinne an sgéil seo go minic air gach taobh le sgríbhnneóiribh maithe Protestún agus Catoilicíghe
Gidh eadh, air cheart-chuardughadh an sgéil as í mo ghlan-tuairim féin nach fuil duine réasúnta air bith do-rín machtnamh míochlaon air shorrathannaibh éagsamhlacha an phloit iofranda san ná caithfidh a chreideamhuin ná raibh duine air bith as doibhnne do bhí ann ná Cecil
Óir air ttúis, má ghnídhmíd machtnamh air uimhir, air cháil, agus air bhúntáiste na bplotaeríghe, (plot) chómh mí-dheabhrathach san, agus chómh mór, agus cómh deacamhuil sin do chur chum cinn agus a ngníomh, an modh iongantach air a ndeárnadh fóilsiúghadh air le leitir nocharbh fhios cia uaidh, ná sgríobhfadh aon-phlotaer iona chéill náttúrtha, agus an leitir seo do chraobhsgaoile deich lá roimh an cceap-lá chum an phloit - gidh eadh, budh dheise í 'theacht an oidhche roimh an cceap-lá, agus fós, mar do marbhadh air an spotadh Catesby agus Piercy agá raibh fios bunúsach na hócáide, agus mar d'éag Tresham a mbeagán laethe iarna chur don túr, agus san fós le "strangury," má b'fhíor, adeirthear do bheith an' aicíd nách bí grod-mharbhthach, agus fá dheóigh, má thugaimíd a ccuímhne an modh air a ttugaid ministéiríghe malluithe stáit gnótha don tsórt so chum cínn chum a mbúntáiste féin, amhuil do-rín athair Cecil féin, an Tighearna Burleigh, agus Walsingham, go minic a réimheas Bhainríghine Eilís, agus fós ionár laethibh féin, mar do-rín an tíoránach Cromwel mórán ploit don tsórt so d'oibriúghadh do chum na cCabhailiaruíghe Ríogadh do tharrang iona líontaibh, agus Cecil Redivivus, an cladhaire Shaftsbury na ccleas, le linn an Rígh dhéaghnaigh - annois, iar ccur na sorrathann so gan chlaonbháidh le chéile ní féidir linn gan críochnúghadh agus adbháil amhuil do-rín Osburn, Protestún agus ughdar fiosrach fiafruightheach don aimsir sin, adubhairt gurab é Cecil camm-dhromach do budh úghdar leis an bplot so: agus a haithle na seirbhíse so-mholta san do-ríneadh Ridire an Ghártaer agus árd-choimeáduíghe stóir na Sagsan de
As annsan do thaisbeáin an Haman uaibhreach so é féin 'na dhearg-námhuid do Chatoilicíbh a aon-dútha, gur cuireadh 'na leith (do réir Sanderson) gurbh é (a intinn) léirsgrios do thabhairt ortha; agus nochar stad a mhailís ansan, acht ó bheith 'na cheárduíghe chliste a ccleasaibh (do réir na tuarasgabhála do-bheir Osburn air), agus ó dh'éiridh leis chomh maith sin a Londoin do cinneadh aige na clis chéadna nó a samhuil d'imirt a nÉirinn
Agus chuige sin do hoibrígheadh air Chrustóir St
Lawrence, dá ngairmthighe go cómhchoitchionn Tighearna caoch Binne hÉadair, toghairm do chur air Iarlaoi Thír Eóghain agus Thír Chonaill, air Thigearna Barún Delbhin, agus air mhórán eile d'arduaislibh na hÉirionn chum cómhdhála, mar a bhfuair a ndearbhadh uatha air ttúis rún do dhéanamh ar neithibh móra do bhí aige le nochtadh dhóibh, as é sin, go feasach dó féin gur cinneadh ag an Stát Catoilicithe Éirionn d'fhórsáil chum bheith 'na bProtestúin; agus do chum an mhór-oilc seo do sheachnadh nách raibh meódhan air bith aco acht buain-tseasamh cómhaigiontach do dhéanamh a n-aghaidh uile-iompuighthe iona ccreideamh
Do dhiúltaígheadar uile d'aon-ghuth an nídh sin do dhéanamh, dá rádh ná raibh cúis air bith aco eagla bheith ortha roimh úsáid don tsórt san a n-aghaidh na ngeallamhna tugadh dóibh, gur phrionsa prímh-cheart Rígh Séamus agus oighre ceart dlightheach na coróinne, agus dá bhrígh sin ná grod-thosanóidís gníomh cómh contabharthach san
Gidh eadh, téid St
Lawrence gan sosadh gusan bhFoighrígh, agus craobhsgaoileas dó a ccómhdháil, agus cuireas tréason iona leith do thaoibh an chómhchruinnithe sin, ionnus gur gairmeadh Iarla Thír Eóghain agus an chuid eile dhíobh do láithir na Cómhairle chum freagartha ansna gnóthaibh sin, agus gur shéanadar go síor-láidir iad uile
Acht gidh eadh, an tan chonnarcadar St
Lawrence (nár mhairidh sé 'ainim ain-cheart) do láithir chum áitimh ortha, d'adbhadar a ccómhdháil agus an tairigsin tug St
Lawrence dóibh, gidh eadh, gur dhiúltaoidheadar í le cúisibh iomdha d'inniseadar do láithir
Do fiosruígheadh fó leith iad: gidh eadh, an tan fríth iad uile air aon-fhocal agus gan acht aen-fhínnéighe amháin ag teacht 'na n-aghaidh, níor cinneadh ag an cCómhairle iad do chur a ngéibhionn, acht do hórduígheadh dóibh teacht airís chum láithrigh lá airna mháireach
Annsan amm céadna do comhairlígheadh iad le cuid dá cclaon-cháirdibh san cCómhairle, iad féin do shámháil air phriosún do bhí cinnte dhóibh, nó go bhfághfaoi fínnéighe ceannaigh éigin eile 'na n-aghaidh
Do ghlacadar na hIarlaoi réamhráidte go hamadánta an chomhairle chladhrach sin, agus dá bhrígh sin do gairmeadh 'na ttraotúiríghe iad, agus do tógbhadh suas chum na coróinne, ní hé amháin eastáit nó beatha na n-uasal so, acht fós sé contaethe iomshlána o nOltaibh gan a thuille dlígh, coiste, ná éisteachta acht san, agus gur roinneadh iad idir Phrotestúin Sagsanacha agus Albanacha air choinghíolaibh d'fhoilsidh go rabhadar na hÉirionnaigh agus a ccreideamh lena cceanna-mhúchadh go bráth, óir do toirmisgeadh ortha le dlighthibh diana dochruideacha agus fineálaibh airgid a ccreideamh do leanmhuin
Agus ansna cartachaibh tugadh dona nuadh-Ghallaibh ar na heastátaibh Éirionnacha so do cuireadh do chomhall nó do choinghíol ortha gan aon-fhód díobh do chur chum, ná do dhíol le neach air bith acht le Protestúinibh Sagsanacha agus Albanacha amháin
Agus fá an ttráith sin, a haithle an mhóir-dhíograis fhallsa do thaisbeáin St
Lawrence do chaomhna an chreidimh Chatoilicighe, d'iompuidh 'na Phrotestún, agus dá bhrígh sin níor bheag a chuid don éadáil
As deimhin gur dian-mhór an dóth croídhe d'árdaidh an úsáid iongantach so air Éirionnaigh, go mór-mhór ar lucht na sé ccontaethe tógbhadh suas amhuil adúbhramair, agá raibh a ccailleamhuin neimhmeódhanach
Gidh eadh, d'iompchuraoidheadar í go foideach nó gur bhreithnígheadar nách raibh mailís a namhad le stad ansan gan léirsgrios do thabhairt air an ttír nó a chur fé deara ortha a ccreideamh do shéanadh
Do sganraidh an tIarla Strafford mórán díobh leis na claoin-mheódhanaibh do lean sé, an feadh bhí sé a riaghlúghadh na hÉirionn, chum lochtaoi d'fhagháil a ttediolaibh móráin d'uaislibh na hÉirionn chum a n-eastát a ccóigíbh Laighean, Múmhan, agus Chonnocht, ní chum seirbhíse don Rígh, acht chum a chréatúiríghe féin do shaidhbhriúghadh
Idir shomplaoibh iomhdha don tsórt so atá an t-aen-ghníomh so ionmhachtnaimh mar do-rín sé le dúthaidh Aoibh Duach a cContae Chille Cuinne; óir an tan budh mhiann leis an lear talmhan san do lámhadh, agus nárbh fhéidir leis cúis dhlightheach air bith d'fhagháil a n-aghaidh na sealbhúghdóiríghe do bhí a seilbh shítheóilte air feadh móráin aimsire, d'órduidh sé mion-chuardúghadh do dhéanamh san mbliadhain 1635 léar foilsigheadh gurab don Rígh budh dhual an talamh san uile, gan chúis air bith acht go raibh teidiol ag an dara Hanraoi chuige tímpchioll chúig céad bliaghain roimhe sin
Agus leis sin do hiompuígheadh amach na sein-shealbhúdóiríghe agus do fuair sé leitreacha paitent air dá bhráithir féin, Sur Crustóir Wandesford: ex ungue leonem
Budh mhór an forfhógradh do Ghaodhalaibh an nídh seo air an úsáid do budh inmheasda dhóibh d'fhagháil
Gidh eadh, as déine ná san do bagradh ortha 'na dhiaidh sin, an tan thogradar na Presbitérians Shagsanacha agus Albanacha easbogóideacht do rith síos agus fós ríoghthamhlacht nó gairm rígh; agus do mhealladar ón ccéid-Rígh Cormac mórán aonta, agus go háirighthe an toil chinneamhnach do thug sé air an bPairliment Sagsanach do bheith síorruídhe
Ansan ní raibh sé iona chomhachta stupadh do chur leó 'na réim, óir ansan do tuigeadh dá mbráithribh a malluightheacht,
Fanaitics Éirionn, do choingmheadh síor-chómhluadar leó, gurbh é seo an t-amm léirsgrios iomlán do thabhairt air Chatoilicithibh na hÉirionn
Agus do chum an ghníomha dhiadha so do thabhairt chum críche do chuireadar eachuiníghe fé lámhaibh na mílte pearsana do chum an Phairliment Shagsanaigh dá iarraidh ortha a chur d'fheidhm air phápairibh na hÉirionn iompódh 'na bProtestúin nó an ríoghacht do thréigion, agus an mhéid ná staonfadh díobh do chrochadh as a bhfárdorusaibh féin
Agus do bhádar chómh deímhneach san don sgéal so go ndúbhradar mórán díobh, agus fós ag clár na Cómhairle féin, nách biadh Catoilicíghe le faicsin a nÉirinn a ccionn bliaghanna
Ag san fíor-Choibléireacht an Chreidimh, iona neartuíghidís a n-argóintíghe le dlígh cuaille, ní chum aigionta na ndaoine do tharrang, acht do chum na hinchinne do spréachadh asta, nídh ná deárnadar na Críostuighthe anallóid agus fós nár smaoinígheadar, a n-aghaidh na bPágánach
Na hÍmpiríghe Rómhánacha féin, an tan d'úmhaluígheadar an Fiular do Chrois an Tighearna, do bhádar chómh fada ó úsáid don tsórt san do thabhairt don bhuídhin do hoileadh ansan adhradh phágánta nách tugadar pionós air bith dhóibh iona bpearsanaibh, ná iona bpócaoibh, ná 'na sparánaibh, do thaoibh gan géille don chreidiomh Chríostamhuil; mar do mhothuígheadar gomo mhíréasúnta an nídh daoine nár chruithidh creideamh nuadh leó féin ná le aen-dreám eile, acht bheith a seilbh shítheóilte a sein-chreidimh le suím mhóir do chéadaibh nó fós do mhíltíbh bliadhan roimh sheóladh an tsoísgéil san domhan, d'iompódh le meódhan ar bith acht le hurnaithe, le seanmóir, agus le réasúnaibh ró-áititheacha, an meódhan céadna do lean Críost agus 'Apstail
Ag so mar do-rín glóire an Oileáin seo na Breatainne, Constantine Mór (do réir mar adeir Eusebius a mbeatha an Ímpre sin), díthchioll, le hargóntaoibh láidre láin-réasúnta, air Págánachaibh a ríoghachta nó 'impreachta féin do dheaghailt óna n-íodhal-adhra amadánta agus fírinne an tsoísgéil do ghlacadh
Agus fós níor chuir feidhm ná bruid ortha, acht tug toil shaor dóibh a roghadh féin do leanmhuin
Agus chum teacht ní bhus foigse 'bhaile, as amhlaidh do-rín Ethelbert, an chéid-rígh Sagsan do ghaibh creideamh, tar éis a iompuithe le St
Austín manach, le hain-chreidmhigh a thíre féin, gan inghreim air bith d'imirt ortha (mar fhoilsígheas Beda beannuighthe dhúinn), acht do thug do gach n-aon toil shaor a choinsiais féin
Adeir an t-úghdar céadna gur fhoghluim sé féin ó lucht teagaisg a shámhála dhó nách le fórsa nó éigion budh chóir seirbhís Chríost do leanmhuin, acht le húmhlaoigheacht
Gidh eadh, ní fuláir leis na nuadh-naoimh seo nuaidh-mheódhain leó féin do bheith aco do sháraidh Coibléiríghe Arian féin san uile olc; agus do budh iad an lucht leanmhana so Arian na céid-Chríostuighthe do thúismidh an meódhan malluighthe seo ag ceartúghadh an chreidimh le dlighthibh peannaideacha agus le hinghreim
Agus uime sin ní fuláir do Chatoilicithibh na hÉirionn do lean air feadh dá chéad déag bliaghain an creideamh do ghlacadar ón Easbol Páttraig Naomtha a chreideamhuin, le crochaibh agus le branraoibh, go raibh a sínsear a ndearmad agus a n-éagcóir, agus go raibh ócáid ag Críost le nuaidh-theagasg Luther agus Chalvin chum A shoisgéil féin do fhoilsiughadh, agus do chum A theampoill d'aithdhéanamh, do bhí ag tuitim d'aimhdheóin A gheallamhna iomdha dhó
Agus créad as iontuigthe as so uile acht go raibh an ceart ag Bernardinus Ochinus agus nách féidir le lucht céille go réasúnta creideamhuin a Messiah chómh bréagach le hÍosa Críost
Acht do chum ár sgéil: do-chualadar daoine uaisle dh'áirighthe Catoilicithe a nOltaibh tráchta air an eachuiníghe mhalluighthe sin do cuireadh chum an Pháirliment, mar adúbhramair thuas, óir do cuireadh an páipéar ó Phrotestún go Protestún chum a lámha do chur air, agus san ó mhinistir d'áirighthe dárbh ainim Primrose, do chómhnuidh láimh le Caisleán Chruim, do chum a ttáinidh an páipéar do chum a láimh do chur air agus lámha príomh-Phrotestún a phorróiste
An ministir iomorra, mar budh dhuine mhacánta agus nár námhuid don chreideamh Chatoilicíghe é, do ghaibh iongna mhór é do thaoibh iarrachta chóimh hain-Chríostamhuil sin agus chómh contrárdha le spioraid an tseann-rachta (an pátturrún adeiridís na Protestúin seo do leanaidís féin); do thaisbeáin an páipéar dona Catoilicithibh réamhráidte seo, gon' uime sin do-ríneadar a ngearán lena giúistísíbh do bhí ag tabhairt a ccuarda an tráith sin, agus fós le daoinibh uaisle mór-chómhachtacha eile
Gidh eadh, níorbh fheáirde dhóibh, óir air gach taoibh as mó fuaradar cúis uamhain ná misneach air bith do chur ortha
d'árduidh seo buaireamh ro-mhór air Chatoilicithe na ríoghachta uile, go mór-mhór mar do bhí 'fhios aco nách é amháin gurbh fhír-Phresbiterians na Tighearnaoi Giúistísíghe, Sur Uilliam Parsons agus Sur Seón Borlace, acht fós go rabhadar go follus air shon an Phairliment a n-aghaidh an Rígh, agus dá bhrígh sin nách raibh cabhair air bith le fagháil uatha
Agus don taoibh eile, do bhí cómhachta an Rígh chómh lag san a Sagsaibh nárbh fhéidir leis maith air bith do dhéanamh; óir ó rug Tigh na Comhchoitchinne a Sagsaibh buadh air easbogaibh Protestúin agus air an ccléir, agá raibh ughdarás an dlígh, agus gan trácht air úsáid éagsamhlaigh Strafford, budh dhíobhaoin do Chatoilicithibh súil do bheith aco le sámháil air bith iona n-aghaidh
An tan chonnarcadar na daoine iad féin san ccás so, agus gan chabhair air bith aco le fagháil acht ón ccloidheamh amháin - gidh eadh, do tuigeadh dhóibh dá dhonacht a ngalar gomo dhonadh ná san an leíghios san agus fós ná raibh arm ná oireamhna eile cogaigh aco, ní raibh 'fhios aco créad budh mhaith dhóibh do dhéanamh an tan do thuit amach ócáid mhíofhoirtiúnach iona slígh
An tan chonnairc an Rígh, ciodh gur dhéaghnach, créad do bhí agá Phairliment cailleamhnach chum a dhéanta a Sagsaibh, cuireas Iarla Antruim le sgéalaibh chum Iarla Urmhúmhan, do budh ceinn feadhna 'armála a nÉirinn an tráith sin, é féin agus an mhéid eile d'uaislibh na hÉirionn do bhí díleas don Rígh do leanmhuin an mheódhain as feárr d'fhéadfaidís do mhachtnamh chum giúistísíghe an Pháirliment do ghabháil, agus iad féin do thaisbeánadh a bhfábhar an Rígh a n-aghaidh oilbhearta an Phairliment Shagsanaigh
Craobhsgaoileas Iarla Urmhúmhan na sgéala so do dhrong-bhuídhin thoghtha Chatoilicíghe agus Phrotestún, agus a haithle mórán cómh-dháilídhe agus argóntaoi do ceapadh an séamhadh lá déag do November, air a raibh Páirliment na hÉirionn chum cruinnithe, chum an ghníomha san do chur a bhfeidhm
Gidh eadh, air leatha don sgéal agus iarna chloistin dóibh seo dá ngairmthíghe Sean-Ghaodhil, air ar fhóbuir Iarla Urmhúmhan an sgéal do cheilt, do mheas Sur Feidhlim Ó Néill agus mórán eile d'fhearaibh Uladh bheith roimh ré ris an Iarla óir do bhádar roi-fheargach leis do thaoibh an sgéil do cheilt ortha féin, ionann agus ná rabhadar chómh díleas don Rígh le daoinibh eile
Agus dá bhrígh sin, do cinneadh aco iad féin do chur an ghníomha chéadna a bhfeidhm, óir do mheasadar dá ttigeadh leó féin an nídh sin do dhéanamh, go bhfághaidís, nach é amháin cead saor a ccreidimh mar fuaradar na Coibheanantaerighe Presbiterian a nAlbain grod roimhe sin, acht fós seilbh a n-eastát do tugadh roimhe sin tuairim deich mbliaghanna fithchiod do Phrotestúnaibh Sagsanacha agus Albanacha, do bhí annois a bhfábhar an Phairliment a n-aghaidh an Rígh
Iar socrúghadh an phloit amhlaidh so, agus iar mbeith don tríomhadh lá fithchiod d'October '41 ceapuighthe chum a chur a bhfeidhm, chum bheith roimh ré re hIarla Urmhúmhan agus lena pháirtídhe do ghaibh Tighearna Mhac Guibhir agus mórán eile ortha féin na Tighearnaoi Giúistísíghe agus Caisleán Bhaile Átha Cliaith do ghabháil
Gidh eadh, air foilsiúghadh an sgéil an oidhche roimh an cceap-lá, do gabhadh an Tighearna agus do cuireadh 'na phríosúnach go Sagsaibh é
As fearr d'éirghidh le Sur Feidhlim Ó Néill, agus lena chomhbhuidhín a nOltaibh ná san, óir do ghabhadar Clarmont agus gairisiúin eile
Ag so an ghlain-fhírinne air éirghighe agus air thúismiúghadh an Chóimhéirghíghe Éirionnaigh san ngeimhre 1641, amhuil mar dheimhnígheadh damh go minic le daoinibh céillíghe glan-tuigseacha don tír, agus go pairticiulártha le duine uasal fíor-ionraic atá annois ansa bhFrainc, do dheímhnidh dham deich mbliadhanna ó shoin go ccuala sé an sgéal amhlaidh san ó bhéal Iarla Urmhumhan féin grod roimhe sin
Agus atáim lán-tsásta gurb é seo an tuarasgabháil as réasúnta agus as fearr dealramh fírinne dár tugadh fós air an sgéal so
Agus ag deímhniúghadh an sgéil ní bhus faide d'adbhaidh Cúntaois Antruim, mhairios fós agus budh fíor-Phrotestún riamh agus dá bhrígh sin gurbh fhinnéighe maith í, do cháirdibh d'áirighthe di a Londoin san mbliadhain 1683 go ccuala sí a compánach, an tIarla, ag ínsin an sgéil amhuil mar adúbhramair thuas agus fós ag deimhniúghadh nách raibh cúis ná adhbhar air bith ag Iarla Urmhúmhan an ghéirleanmhuin do-rín air, iar n-athghairm an Rígh dhéaghnaigh chum na coróinne, acht go raibh amhras aige (ag san go héagcórach amhuil mar dheímhnidh an tIarla di féin agus do dhaoinibh eile) gurb é nocht an rún réamhráidhte do Sur Feidhlim Ó Néill
Do budh aoibhinn leis na Tighearnaoibh Giúistísíghe agus leis an ccuid eile don chómhairle na gnótha so, óir do bhádar ansan ag slogadh eastát na nÉirionnach, do chum a rabhadar le fada roimhe sin ag lán-leatha a ccraos-chlab, agus níor fhágbhadar aon-chloch gan iompódh chum an nídh sin do thabhairt chum cínn
Do cuireadh mórán forfhógarthaoi genearálta a n-aghaidh na nOltach, ag iarraidh ar na Protestúin seasamh iona n-aghaidh agus a cceanna-mhúchadh
Gidh eadh, níorbh í sin a n-íntinn, acht chum lucht na ccóigíghe eile do tharrang asteach iona líontaibh agus fá gheócadh an dlígh
Agus dá bhrígh sin níor fhéachadar leis an ccóimhéirghíghe na nOltach do chlódh do chum go leathfadh sí air feadh na ríoghachta uile
Agus dá bhrígh sin nuair thairigiodar na Catoilicithe tímpchioll Bhaile Átha Cliaith a seirbhís dona Tighearnaoibh Giúistísibh do dhiúltaoidheadar iad, ní hé amháin do thaoibh airm do thabhairt dóibh, acht fós do thaoibh a ccoimeirce, ionnus gur ceaduígheadh dona saídiúiribh iad d'arguin agus fós a n-inchinn do stealladh as mhórán díobh gan chúis air bith
Agus nocha feárr an úsáid do fuaradar daoine eile air feadh na ríoghachta nách deárnaidh cóimhéirghíghe riamh, agus fós do thairidh tacuígheacht do thabhairt uatha le marthuinn go sítheóilte ag baile
Gidh eadh, níor glacadh san uatha, acht d'ionnsuígheadar na Protestúin iad amhuil gur thraotúiríghe agus nár dhaoine síodhacha sítheóilte iad
Agus Iarla Chastlehaven féin, d'fhuiling sé príosún suím mhór do mhíosaibh do thaoibh mar do lámhaidh sé labhairt iona bpáirt, agus go ttiúbhradh díol ann lena cheann munadh mbiadh gur sgiúird uatha go sonuíghe
An Rígh iomorra, do chum ar cuireadh gnótha na hÉirionn a mbréig-riocht air feadh móráin aimsire, do fuair amach fá dheóigh túis fhírinneach na buartha so, agus gur mhadhm sí as an ttiobraid ccéadna as ar ling an chuid eile dá thrioblóidibh,
ó réapuibliocánaibh a ríoghachta léar mhiann é féin agus a cháirde do chlódh, mar as léir as a mhachtnaimh uaigneacha féin mar a n-abuir: "As deimhin gurb í céadfadh móráin do dhaoinibh eagnuidhe gur bhudh iad gach aindlígh agus inghreim dár imreadar fir Shagsan air Éirionnachaibh fá deara dhóibh an chóimh-éirghighe ríneadar do dhéanamh; óir nách mór ná go ndeachadar a n-éadóchus le heagla laetheamhuil léirsgrios iomlán do theacht ortha óna daoinibh do chreidmheann nách fuil argóint air bith as mó do neartuígheann fírinne a ccreidimh féin, ná gan aen-chreideamh eile d'fhulang acht a ccreideamh féin " Agus adeir sé airís "go bhfuil dream daoine ann áirmheann gur patfhuaireacht a nduine bheith miochair macánta; agus gur feárr fíochmhaireacht a ccreideamh ná fionnfhuaire; agus do mharbhann an "bear" nó an laodh alta le ní bhus mó dúlach 'na chroiceann ná do thaoibh aen-díobhála dá ndéanadh sé; agus gur mó do shochar dóibh talamh nó stát na nÉirionnach do thógbháil suas ná an charthannacht a n-anma do shámháil, nó a ccreideamh do cheartúghadh " Agus fá dheóigh críochnuígheann ag rádh: "creidim go bhfoilseóghfar fá dheire gurab iad an bhuídhean do thúismidh buairt am ríoghachtaibh eile do bhí ciontach a ccéad-dhortadh fola a nÉirinn, agus gan stupadh tráthamhuil do chur leis " gidh eadh, d'aimhdheóin a ccúraim ag cur gach nídh a mbréig-riocht don Rígh, do foilsígheadh dó gach ar fhulaingeadar fir Éirionn agus gach meódhan do meabharuigheadh chum iad do léirsgrios; agus leis sin cuireas órdúghadh chum na tTighearnaoibh Giúistísighe toghairm do chur amach ag forfhógradh párdúin do gach n-aon d'úmhalóch a ccionn dá fhithchid lá
Do budh geall le caoir trom-thóirníghe an t-órdúghadh so don droing do gheall eastáit mhóra dhóibh féin do thaoibh iasguireachta ansna huisgíbh buartha so, agus do cuirfídhe annois air ccúl dá tté ordúghadh an Rígh a bhfeidhm
Do chum na hanachainne sin do sheachna agus san amm chéadna úmhlaoigheacht do chlaon-thaisbeánadh don Rígh do chuireadar an forfhógradh amach ag tairigsin an phárdúin, gidh eadh, air mhodh nách raibh sochar air bith le fagháil as, ní hé amháin ag lucht eastát, acht ag neach air bith dá fhoirísle dá raibh a n-armaibh an tráith sin
Óir ní raibh toradh an phárdúin le fagháil acht ag gach n-aon ná raibh talamh saor aige, agus do bhiadh a ccionn deich lá a mBaile Átha Cliaith, nídh agá raibh 'fhios aco nárbh fhéidir do dhéanamh
Do chum ná fághadh an Rígh fios fóirleathan fírinneach air ghnóthaibh na hÉirionn do gabhadh Sur Seón Reed, seirbhíseach dearbhaithe leis an Rígh do gheall dona Catoilicithibh réamhráidhte a ndeacracha do nochtadh don Rígh, a mBaile Átha Cliaith agus é ollamh chum dul go Sagsaibh, agus d'órduídheadar na Tighearnaoi Giúistísíghe é cheusadh go peannaideach ar an racadh do chum nídh éigin d'fhásgadh as do thiúbhradh (an) Bhainríoghan nó an Rígh féin ciontach ansa chóimhéirghe sin na nGaodhal
Do thaoibh na húsáide malluighthe míchríostamhla so do budh éigion d'úrmhór bhfear nÉirionn a n-airm do thógbháil chum iad féin do chosaint agus do chaomhna
Agus sin mar budh mhiann leis na Protestúin é
Agus do-ríneadar cómhchruinniughadh a cCill Chuinne, agus do ghairmeadar díobh féin Cosbhuntóiríghe Catoilicíghe na hÉirionn, agus do thógbhadar fórsaoi do chum iad féin do chaomhna air inghreim a namhad
Gidh eadh, do chum go bhfoilseóghaidís a ngníomha don tsaoghal agus do chum go tteiligeóidís díobh aon-toibhéim dá ttabharfaoi dhóibh do thaoibh éirghíghe a n-aghaidh an Rígh do chuireadar Manifesto amach do thaisbeán na réasúin do bhí aco chum airm do thógbháil, agus dá ttaisbeánadh féin fós díleas don Rígh, agus gur mhór a ngráin air ghnóthaibh an Phairliment a n-aghaidh an Rígh
Dá dheimhniughadh san do thugadar féin, agus do chuireadar air gach n-aon dá bpáirtídhe, nuaidh-mhionnadh do chum na críche sin, do budh fhéidir leis gach Catoilicíghe do thabhairt gan truailliúghadh air bith dhá ccreideamh
Agus ansan do cheapadar coimiséiríghe chum iad do chur gusan Rígh go Sagsaibh do chum a ndeacracha d'fhoilsiúghadh dhó agus úsáid thíoránta na tTighearnaoi Giúistísíghe dhóibh Suil (a) ttriallad ní bhus faide as ócáideach go bhfóilseóchaidh mé nídh budh mhiann liom, nó d'órdóinn, chum creideamhna gach taoibh dhíobh, do bheith múchta a ndearmad shíorruíghe,
gach feill-bheart agus gach dúnmharbhadh dá ndeárnadh air gach taobh san chogadh chinneamhnach san
Ní féidir taobh air bith dhíobh do shaoradh; gidh eadh, as iad an bhuidhean do thúismidh na feill-bhearta so as mó do bhí ciontach
As fíor gur mheas gach taobh dhíobh an milleán do chathamh air an ttaoibh eile; acht ag breithniúghadh an nidh go hiomlán, saoilim gurab iad na Protestúin do thúismidh an gnódh, óir iar bhfoilsiúghadh an phloit a mBaile Átha Cliaith dhóibh, an tan chonnarcadar ná raibh acht daoine arráideacha ann agus do mheasadar nár mhaith le lucht beatha nó éastát lámh air bith do bheith ann, do cinneadh aco gach meódhan d'fheargóghach agus do sganróghach iad chuige
Agus do chum na críche sin do chuireadar amach drong-bhuídheana a mórán d'áitibh tar lear ionnus mar chuireadar timpchioll Bhaile Átha Cliaith, léar fealladh air mhórán do dhaoinibh, dá ccur chum báis gan deifir aoise ná cinéil
Agus go háirighthe a cCluain Thairbh, ag Santry, agus ag Bullock, a bhfoigse trí nó ceathair do mhíltíbh do Bhaile Átha Cliaith, mar ar dhúnmharbhadar a ttosach míosa November 1641 ionann agus cheithre fithchid pearsana do dhaoinibh bochta na tuatha; mar do-rín gairisiún Charraig Fhearghusa grod roimhe sin a n-aon-oidhche amháin búistéireacht air ar chómhnuidh do dhaoinibh a n-Oileán Magee,
dá mhíle nó trí d'fhearaibh, do mhnáibh, agus do leanabhaibh
Do-ríneadh an céadna le Tighearna Brothail, do budh Iarla Oiriríghe 'na dhiaidh sin, a cContaebh Chorcuíghe agus Phortláirge, agus ansna háitibh budh foigse dhóibh; agus Sur Cormac Coote iona ionsuíghe go Contae Wicklow; agus le Captaen Peasly Brown agus le tuille a cContae Thiobraid Árann; agus fá dheóigh, mar budh ghnódh genearálta é, le húrmhór gairisiún Protestún na hÉirionn iona raibh neart air bith
Ní dheárnadar na hOltaigh díobháil budh mhó ná na Protestúin d'arguin agus do strapáil go ró so, agus gan aon-duine do mharbhadh acht an té sheasaibh a n-armaibh 'na ccuinne
Gidh eadh, an tan chualadar an bhúistéireacht réamhráidhte do fearguídheadh chómh mór san iad - ciodh ná rabhadar na cinn feadhna do bhí ortha chómh barbardha san agus bás a ccáirde do dhíoghailt le dortadh fola na buídhne ná raibh aon-lámh ann gidh eadh, do thogradar na saidiúiríghe an úsáid chéadna do fuaradar na Catoilicithe a nOltaibh nó a n-aon-chóige eile thabhairt dona Protestúinibh
Agus air an ccúntus so amháin do chaill na céadta a n-anama air gach taobh a bhfuil fhuair, as é sin, gach taobh ag díoghailt dorta fola a ccairde
Ní fios cia an t-áireamh cailleadh amhlaidh so air aon-taobh, gibé aco as lúgha as ró-mhór é
A ttaoibh leabhráin lán-fhallsa Sur Seóin Temple mar a n-áirmheann sé a dó nó a ttrí chéad míle Protestún Sagsanach do mharbhadh a n-aon-chóige amháin, ní féidir a chreideamhain, óir gur mhaireadar na céadta adúbhradh gur marbhadh an tráith sin mórán bliaghan dá éis, agus fós go hathghairm an dara Cormac; agus as feasach fós gach nduine tuigseach nách raibh leath na huimhire sin Protestún a nÉirinn uile san tsamhra 1641
Agus fós mar adeir Sagsanach onóireach do mhion-chuarduidh an sgéal so, ní hé amháin le réasúnaibh maithe acht fós ó sgríbhnneóiribh Protestún, agus chríochnuígheann air an sgéal so go léir, na céadta mílte seo adúbhradh air ar fealladh nó do marbhadh a nOltaibh ná rabhadar ós cionn trí mhíle
Agus Sur Uilliam Petty, Sagsanach agus Protestún fós, budh chléireach ag Cómhairle Chromuil, budh suirbhéir genearálta tailimh na hÉirionn, agus budh dhuine fiosrach fír-eagnuídhe, adeir air an ccuardúghadh as géire do budh fhéidir do dhéanamh nár cailleadh as cionn sé mhíle dhéag air fhithchid air gach taobh san mhachaire ná a bhfuil fhuair
Ní bhaineann sé leis an ngiorracht as miann liom do leanmhuin bheith súnrádhach nó pairticiulártha
Gidh eadh, as follus gur cailleadh a shé huirid dona Cathoilicithibh leis na Protestúin
Air ttús, mar chómhnuígheadar úrmhór na bProtestún a ccathrachaibh, a mbailtibh daingin, agus a ccaisleánaibh, do shámháil iad air fhraoch na cómhchoitchinne
Agus an chuid eile dhíobh do mhair go sgaipitheach air feadh na tuatha do ghrod-chruinnígheadar fé tharmuin na ndaingneacha san chómh luath agus do thosnuidh an trioblóid, agus d'fhanadar ansan air feadh an chogaigh, nó do-chuadar go Sagsaibh nó go hAlbain, agus leis sin nách mór do cailleadh díobh acht an mhéid do thuit a ttúis na cómhbhuartha
Gidh eadh, na Catoilicithe do bhí sgaipithe air feadh na tíre agus dá bhrígh sin osguilte chum gach anachuinne óna namhuid neamhthruaighmhéiligh, do-ríneadh air feadh dá bhliadhain déag iad do bhúistéireacht air an uile ócáid
Agus fós, ar cailleadh dona Protestúnaibh as leis an ccómhchoitchinne neimhriaghluithe do ciorrbhadh iad, ní hé amháin le, acht fós a n-aghaidh órduithe a cceannaidh feadhna, léar cuireadh chum báis mórán díobh a ttaoibh a ngníomha ngráineamhla
Gidh eadh, na Protestúin, as le hordúghadh poibillíghe do-ríneadar gach gníomh dá ndeárnadar annsan uile áit; agus ag so an t-órdúghadh: gan oiread an leinibh 'na mbiadh réise air faid ann do spáráil, amhuil mar d'órduígheadh Sur Cormac Coote do gach páirtíghe dá ccuireadh amach do chum na nGaodhal do bhúistéireacht
Agus fós, fíor-luíghead na huimhire dona Catoilicithibh do chuireadar na Cromwellians chum báis do thaoibh na ndúnmharbhtha so; agus dá mbiadh a ttrí n-oirid ciontach nocharbh infheadhma iad chum aon-tsuime móire dona Protestúnaibh do chiorrbhadh, munadh n-adbhamaois gurbh fhathach gach n-aon díobh, nó a rádh mar adúbhradar mná Israel: ghur mharbh Saul a mhílte agus Dáibhídh a dheich mílte
Óir chómh luath agus do ceanna-mhúchadh Éire le hachtachaibh tuath Chromuil do thionsgnuígheadar agus do chuireadar suas a n-Árd-Chúirt an Chirt, fé mar ghairmidís di, iona ndeárnadh gach fiosrúghadh do budh fhéidir do dhéanamh air gach dúnmharbhadh dá ndeárnadh air na Protestúnaibh air feadh an chogaigh, agus sathaíghe fínnithe dá cceannach chum dearbhaighthe do mhaoil gualann
Agus annsa ghleó do-ríneadar dá rádh gur fealladh air thrí chéad míle dhíobh a n-aon-chóige amháin, níor fríth ciontach dona Gaodhalaibh ansa ghníomh san d'fhearaibh agus do mhnáibh acht seacht bhfithchid, agus gan acht fír-bheagán díobh san 'na ndaoine nótálta, ciodh gur bhudh iad a ndearg-námhuid a ngiúistísíghe, do thaoibh gach feill-bheirte dár cuireadh 'na leith do dhéanamh ó thúis go deiridh, agus a n-úrmhór so dá dheímhniughadh air uair a mbáis, an aon-uair as mó budh chóir creideamhuin do thabhairt do neach, iad féin do bheith neimhchiontach
Gidh eadh, dá ndéintídhe an fiosrúghadh céadna don taoibh eile agus gach fealtóir díobh do thabhairt chum freagartha air a shon féin, d'fhéadfainn a rádh le fírinne ná rachadh an deachmhadh fear do shearbhóntaighthe an Pháirliment saor do láithir aen-ghiúistís chirt san domhan
Agus do bhí fios na fírinne seo aco féin chómh maith sin, iar n-athghairm an dara Cormac, an uair d'iarradar cuid do Chatoilicíbh na hÉirionn do bhí an tráith sin a Londoin ag seasamh amach do lucht a ttíre féin gan toradh Achta an Phárdúin nó an Mhathachuis do thabhairt do neach air bith do bhí ciontach a ndorta fola tré fheall air aontaoibh, nárbh áil leis na Protestúin an nídh sin; agus ní rabhadar suaimhneasach nó gur deimhnígheadh dóibh nách raibh le gearradh amach ó thoradh an Achta san acht beagán do mhurdairéiríghibh an Rígh agus Catoilicithe na hÉirionn
Ag san glain-fhírinne an truaigh-sgéil sin do-rín an oiread san glóir ansa tsaoghal
As dona Catoilicithibh as mó do cailleadh go mór; gidh eadh, as bás ciúin do fuaradar, amhuil an oiread caorach tabharfaoi chum a slátarála; nocha ndeárnaidh a ccuid fola glór mór, go háirighthe a Sagsaibh
Gidh eadh, na Protestúin, do cailleadh iad le an oiread san gall-trúmpaoibh iona mbéalaibh gomo ionann agus céad gach n-aon díobh
Agus as iongna nách 'na milleónaibh do háirmheadh iad, óir do-ríneadar milleóin dona réapubliocánaibh rún-fhallsa a ngnódh laetheamhail, amhuil an oiread san mac-alla, do chraobhsgaoile gach feill-bheirte dár himreadh air a bpáirtíghe féin, ní le grádh ná truagh dóibh seo do cailleadh acht do chum a ngnótha malluighthe féin do thabhairt chum cínn, as é sin, do chum gach uile mhasla do thabhairt don Rígh agus a rith síos air aon-ráta
Óir as iona leith, lena mailís dhiabluíghe, do chuireadar na dúnmharbhtha so uile
Agus as leis na meódhanaibh seo agus le tuille dá ngnó taibhdiadha do mharbhadar a ccroidheibh a dhaoine é suil do scuchadar a cheann de
Agus nocha rabhadar na fealtóirighe sásta le clú shaoghalta an Rígh do chlaochlódh gan a leanmhuin d'éis a bháis ag tabhairt míochlú dhó leis an mailís ccéadna
Óir san mbliadhain 1653, an uair do ghabhadar Sur Feidhlim Ó Néill 'na phríosúnach agus gur daoradh a mBaile Átha Cliaith é lena n-Árd-Chúirt an Chirt, ciodh ansan amm chéadna gur chóimhríodar 'na chinn feadhna é air gach dúnmharbhadh dá ndeárnadh air na Protestúnaibh a nOltaibh, do thairigiodar a anam dó air choinghíol go n-adbhódh sé gur le coimisiún ón ccéid-Rígh Cormac do-ríneadh an chóimhéirghíghe Oltach
Gidh eadh, eision, a los onóradh, budh rogha leis bás d'fhulang le coinsias glan ná 'anam do cheannach chómh daor san agus bréag do chur air a phrionsa neimhchiontach iona uaigh
Agus ní hé amháin an tairigsin do dhiúltadh, (acht) do shaor sé an Rígh air uair a bháis féin, air láithir a ídighthe amhuil do-rín an Tighearna Mac Guibhir naoi mbliaghanna roimhe sin a Londoin, d'aimhdheóin díthchill agus tairigsiona Phairliment an Rúmpadh
Gidh eadh, chum fille air ár sgéal ón rangcás ro-thruaighmhéileach so, ciodh gur chomhchruinnígheadar na Cosbhuntóirighe Catoilicíghe amhuil adúbhramair chum iad féin do chaomhna, gidh eadh, níorbh í a n-intinn seasamh a n-aghaidh an Rígh ná a ndílseacht dó do shéanadh
Agus dá bhrígh sin, an tan do-chualadar gur bhris an cogadh amach idir an Rígh agus an Páirliment a Sagsaibh, agus gur dheónaidh an Rígh fá dheóigh a ndearg-námhuid,
Tighearnaoi Giúistísíghe an Phairliment, do chur do leataoibh, agus foighrígh air an ríoghacht do dhéanamh don Iarla Urmhúmhan, do-ríneadar sosadh cogaigh leis an Iarla an cúigmheadh lá déag do September 1643
Agus do thugadar deich míle fhithchiod agus ocht ccéad púint airgid dó do chum a armála Protestún do chur go Sagsaibh
Óir mar budh dhíoghraisíghe do Phrotestún ná budh ghasta agus do budh ábalta do mhinistéir Stáit é, do dhiúltaidh sé an tairigsin tugadh dó air an armáil Chatoilicíghe, agus as air éigin d'aontaidh sé dhóibh dá mhíle dhá bhfearaibh do chur go hAlbain ag neartúghadh páirtíghe an Rígh ann do bhí fé ordúghadh Mharquee Mhontross
Go grod dá éis sin do chuireadar Tighearna Músgraoi agus Sur Niocolás Plaincéad mar aon le huaislibh eile go Sagsaibh ag cur eachuiníghe chum an Rígh fuasgladh air a ndeacrachaibh iomdha, ní hé amháin do thaoibh an chreidimh Chatoilicíghe, acht fós do thaoibh a saoirse theamporálta
Tar éis éisteacht go síothcháirdeach leó d'órduidh an Rígh tar ais iad chum an Fhoi-rígh, agus do chomhairlidh dó síothcháin do dhéanamh leis na Catoilicithibh; agus do dhianfhógair dó 'na dhiaigh sin, le teachtaibh agus le mórán do leitreachaibh, crích do chur go grod le cogadh na hÉirionn, agus a nochtadh dhóibh, dá mbeidís sásta le toil shaor a ccreidimh, le cur air ccúl d'Acht Phoyning, agus le mathachas genearálta air imthidh thársa, nách cóimhreódh sé 'na dhrochmharaga é, dá rádh fá dheóigh, nárbh fhuláir leis an tsíothcháin do chríochnúghadh leó gibé air bith do chosmhunódh sí
Gidh eadh, do bhí an tIarla a n-aghaidh síothchána do dhéanamh leis na hÉirionnachaibh, ciodh gur iarradar í agus gur órduidh an Rígh go minic a déanamh leó
Gidh eadh, nocha ndéanfadh an tIarla san nó gur gabhadh buadh air an Rígh a Sagsaibh tar éis catha Naseby agus mórán cailleamhna eile d'fhuilingeadar an páirtíghe ríoghadh an bhliaghain sin
Ansan (dob fhéidir), agus nocharbh fhéidir go n-uige sin, an tIarla thabhairt chum éisteachta le coinghíolaibh síothchána
Agus fós, ansna cruadh-chásaibh sin, do bhí sé chómh fada san ó chrích do chur leis an ccogadh, ciodh gur cinneadh coinghíl eatortha an Márta dá éis sin le coimiséiribh ceapuighthe chum na críche sin, gur chuir sé na coinghíl óna sóinseáil an uair sin, agus ó lá go lá, nó gur chuir an Rígh, an tan chonnairc sé nách raibh a armáil infheadhma chum an mhachaire sheasamh an samhra san, go míofhoirtiúnach é féin a ttúis mídhe na Béiltine 1646 a lámhaibh na ttraotúiríghe Albanacha do bhí an uair sin ag arguin Newark
Agus do chuireadar so d'fheidhm air an Rígh a leitir do chur chum an Iarla an t-ao'mhadh lá déag don Mheitheamh ó Newcastle, ag athghairm gach cómhachta dá ttug dó chum na síothchána
An tan mhothaidh Ceann Comhairle na cCatoilicithe an mhoíll seo do budh iongna leis é, agus tímpchioll meódhain an tsamhra cuireas teachta chum an Iarla ag iarraidh air a aigne 'nochtadh a ttaoibh na síothchána; gur fhreagair an tIarla é ag rádh ná féadfadh féin dul ní bhus faide san ócáid, óir go bhfuair órduithe an Rígh iona aghaidh
Gidh eadh, iar ndéanamh athmhachtnaimh chum clis d'imirt air na Catoilicithibh, do-rín an ócáid d'athnuachant a mbeagán seachtmhuiníghe dá éis sin
Óir, air thaobh don sgéal, do bhí 'fhios aige, le sóinseáil na ccoinghíol, go bhfághadh sé an tsíothcháin d'fhógairt, agus dá bhrígh sin, go bhfághadh sé seilbh na mbailte daingin do bhí a lámhaibh na cCatoilicithe; agus don taoibh eile, nách biadh sé ceangailte síos chum na ccoinghíol dámo é sin a shochar nó a bhúntáiste, mar do hathghairmeadh a chómhachta roimh shóinseáil na ccoinghíol
Agus uime sin, do-rín an tsíothcháin agus do chuir dá fógairt í an fóghmhar dá éis sin
Gidh eadh, Nuncio an Phápa agus drong eile d'uachtaránaibh na hEaguilse do bhí cómh-chruinnithe an tráith sin a bPortláirge, an tan do-chonnarcadar gur sheun an Rígh coimisiún agus coinghíl Iarla Glamorgan leó-san dá rabhadar go uile ag géille ans gach nídh dár bhain leis an Eaglais, agus nách fuaradar coinghíol air bith déanta ansa tsíothcháin ag tabhairt toile saoire coinsiais ná cead a ccreidimh dona daoinibh, do dheimhnígheadar go hiomlán a n-aghaidh na síothchána
Agus do chuireadar mallúghadh agus cuinneallbháthadh air gach n-aon do-gheóbhadh lé, dá rádh go rabhadar ciontach a mbrise a móide
Óir a ttúis a ccómhchruinnithe do dearbhadh iad chum a ccoimhcheangail, agus do ghealladar nách glacfadh dream air bith dhíobh aen-téarmaoi síothchána gan toil shaor na coda eile a ccómh-chruinniughadh ghenearálta an náisiúin uile, do chruinnígheadh aon-uair amháin san mbliadhain chum gnótha poibillíghe do shocrúghadh
Agus do chorruidh an nídh sin oifigíghe an airm agus uaisle na ríoghachta uile chómh mór san gur diúltuígheadh go genearálta don tsíothcháin
Agus uime sin, an tIarla Urmhúmhan, do tháinidh chómh fada le Cíll Chuinne do chum a ghlacuighthe a haithle na síothchána san, d'iompuidh tar ais agus dithneas air go Baile Átha Cliaith
Go grod dá éis seo do chruinnígheadar na Cosbhuntóiríghe Catoilicíghe a ccómhdháil ghenearálta iona ndeárnadh cuardughadh iomlán agus machtnamh air airtigiolaibh na síothchána
Agus a haithle móráin coinsgleó do diúltuígheadh di leis na réasúnaibh réamhráidte; agus do cuireadh a ngéibhionn na coimiséiríghe do chríochnuidh í; agus do tugadh chum cúntais iad a ttaoibh mar sháruígheadar na cómhachta tugadh dóibh
Ansan amm chéadna do dhíol an armáil Albanach an Rígh le Páirliment na Sagsan air dá chéad míle púint an t-ochtmhadh lá d'Fhabhradh 1646
Agus a mbeagán do mhíosaibh dá éis sin tug Iarla Urmhúmhan suas Baile Átha Cliaith, cloidheamh an Rígh, agus an mheirge ríogadh do choimiséiríghibh ón bPáirliment
Agus do thaoibh na deaigh-sheirbhíse sin do bhronnadar dó a Londoin slabhradh agus monladh óir agus trí mhíle dhéag púint airgid, amhuil do dheimhnidh Iarla Anglesey go poibillíghe ó shoin, do budh duine dona coimiséiríbh
Ansan amm chéadna do sheasmhuígheadar na Cosbhuntóiríghe Catoilicighe an cogadh go lánchródha leis na Páirlimentáirians, agus do-ríneadar máighistiríghe dhíobh féin air Éirinn uile acht Baile Átha Cliaith agus Duire
Agus an tan chualadar go raibh an Rígh 'na phríosúnach a Sagsaibh agus goma éigion dá mhac, Priónsa Wales, rith don Fhraínc, mar a ndeachaidh an Bhainríoghan grod roimhe sin, do chuireadar Iarla Antruim agus Tighearna Músgraoi dá n-iónsuíghe dá ínsin don Bhainríoghain agus don Phrionsa an miann do bhí ortha síothcháin do dhéanamh agus a ccoghnamh do thabhairt air feadh a ccómhachta chum an Rígh do shaoradh óna ghéibhionn
Agus leis sin táinidh Iarla Urmhúmhan, do bhí ann an tráith sin, tar ais go hÉirinn tímpchioll na Féile Míchíl 1648, agus críochnuígheas an tsíothcháin le cómhdháil ghenearálta na cCosbhuntóiríghe cCatoilicighe an seachtmhadh lá déag do January, dá ngairmthíghe síothcháin '48
Do glacadh an tsíothcháin seo leis na Cosbhuntóiríghibh Catoilicíghe uile acht amháin Eóghan Ruadh Ó Néill do budh saidiúir foirtiúin amháin, gidh eadh, an t-oifigeach adbhaithe do budh fheárr do bhí aco ansa ríoghacht, do sheasaimh amach, mar, go dearmadach, ná tugadar céim shuimeamhuil air bith dó ansan arm, nó go ttug Iarla Urmhúmhan a théarmaoi féin dó an tan do briseadh air an Iarla a mBaile Átha Cliaith agus iar tteacht do Cromuil go hÉirinn go grod dá éis sin
Do thug Eóghan Ruadh agus a pháirtíghe aonta leis an síothcháin an dara lá déag d'October dá éis sin agus ansan do chruinnígheadar uile a n-aghaidh na bPáirlimentáirians
Gidh eadh, d'éag Eóghan Ruadh go míofhoirtiúnach go grod dá éis sin, agus ansan ní raibh neach air bith fágtha aco do budh feadhma chum seasaimh (a) n-aghaidh Chromuil do thomáin an uile nídh roimhe gan toirmeasg air bith acht an mhéid do-rín Aodh dubh Ó Néill dóibh a cCluain Meala, mar ar chaíll sé an oiread fear agus do chaill sé ag gabháil na coda eile don ríoghacht
Agus do chaillfeadh mórán eile dhíobh, agus d'imtheódh gan an ríoghacht do ghabháil, munadh mbiadh nár chuireadar muíntear Phortláirge púdar agus pléir chum an ghairisiúin amhuil mar ghealladar
Air a shon san féin do sheasmhuígheadar na Cosbhuntóirighe Catoilicíghe amach go deiridh
Agus ciodh gur tairigiodh an chuid budh mhó dá n-eastátaibh dhóibh agus mórán do théarmaoibh socharacha eile, amhuil do sheasaimh an cás, le Pairliment an Rúmpadh an tráith sin, dá n-umhalaoidís dóibh féin agus seirbhís an Rígh do thréigion, gidh eadh, do dhiúltaoígheadar do ghuth aon-bhuidhne na tairigsiona san uile a ccómhdháil ghenearálta ag Loch Riach san gheimhre 1650
Agus nochar leagadar a n-airm, nó gur cuireadh a ccás iad ná raibh sé 'na ccómhachtaibh an cogadh do sheasamh ní bhus faide san mbliadhain 1653
Budh rogha le húrmhór na harmála a ndúthaidh dhíleas do thréigion ná marthuinn fé chómhachta an tíoránaigh, Cromuil, le haigne an chuid eile dá laethibh do chathamh a seirbhís a bPrionsa
Agus uime sin do-ríneadar coinghíl dul go tíribh eachtrann agus go háirighthe don Fhrainc agus don Spáinn
Agus an mhéid d'fhan do thaoibh aoise nó éagcruais as iomdha anfhórlann d'fhuilingeadar
Óir na saídiúiríghe agus mórán do dhaoinibh bochta na tuatha do díoladh 'na sglábhaibh iad leis na hOileánaibh Iartharacha, nó West Indies, chúig mhíle dhéag nó fithche míle fear dhíobh
Agus na hoifigíghe nó an chuid eile d'uaislibh Catoilicíghe na ríoghachta do hórduígheadh tar Soininn anonn iad go cóige Chonnocht agus go Contae an Chláir, agus do chómhall ortha gan tille tar ais a bpéin bháis gan cead, mar a rabhadar gach lá fé dhaoirse, fé bhruid, agus fé mhoghsainne na bhfoghthíoránach ag máighistireacht ortha
Cromuil, ansan amm chéadna, gibé aco le tnúth na hÉirionnaigh do shásamh nó chum go ttaisbeánadh a íntinn chum cirt, d'órduidh sé Cúirt ó Claim (amhuil do ghairmidís na sein-Éirionnaigh don chúirt sin), ag Baile Átha an Luain, iona bhfághadh gach Catoilicíghe d'áiteóchadh é féin neimhchiontach san ccóimhéirghíghe nó tháinidh asteach fé na cáilibh eile do bhí ceapuighthe aco, suím d'áirighthe talmhan chum a ccothuighthe ansa chóige réamhráidte Chonnocht nó a cContae an Chláir: drong díobh an ceathramhadh cuid, drong eile an tríomhadh cuid, agus, do budh fhéidir, fír-bheagán díobh leath na suime acraoi do bhí 'na seilbh a n-áitibh eile san mbliadhain 1641
Gidh eadh, ní rabhadar na foighthíoránaigh lán-tsásta leis an mbeag-fhábhar san féin do fuaradar na Catoilicithe
Óir do tuigeadh dhóibh ná rabhadar féin lán-tsámhálta chum gach áite dá bhfuaradar féin go holc do chaomhna feadh mhairfeadh aon dona sein-shealbhúghdóiríghibh
Agus uime sin as minic do cinneadh aco, agus beag ná deárnadar é, as é sin, iad uille do chiorrbhadh d'aon-bhuille idir fhear, mhnaoi, agus leanbh, munadh mbiadh mar do chuir lámh láidir Dé an buille malluighthe sin do leataoibh
Do bhádar na hÉirionnaigh mórán bliadhan ansa chás chruadhálach so, a n-uamhan laetheamhuil na ccontabhairtíghe do bhí ós a cceannaibh, gan tnúth air domhan le fuasgladh air bith aco acht le hathghairm a bPrionsa d'fhuasglódh iad óna ngéibhionn láithreach agus do chuirfeadh a seilbh eastát a sínsear iad
Gidh eadh, mar do mealladh iona mbaramhuil iad agus air gach míophuínteáil dár éirghe dhóibh as eadh tráchtfar annois
Ag san críoch don chéad-pháirt
AN DARA PÁIRT
Sean-fhocail 29
14: "An Rígh thug an fhírbhreith air na boicht biaidh a réimheas iomráidteach go deire an domhain " Isa
10
1: "Mo thruagh lucht na cclaen-bhreath, do sgríobhas gach daor-bhruid dár cheapadar: an t-uireasbach d'iompódh leataoibh ó bhreitheamhnas; an ceart do chlaonadh ó na bochtaibh; antúr do dhéanamh dona baintreabhachaibh; agus na díthleachtuithe d'arguin " Ansa tráchta réamhráidte do thugamair suím aithgheárr na n-iompuithe iomdha do thárla a nÉirinn ón ccéid-bhliadhain do réimheas Bhainríghine Eilís gusan mbliadhain ndéanaigh do thíorántacht Chromuil
Agus san rae sin do thugamair faoi ndeara mar ríneadh ball úirlise do chreideamh do chum daoirse agus daor-bhruide, agus mar hiompuígheadh saoirse an tsoísgéil chum gach uile chlaen-bheart, le a bhféadfaidís daoine cómhachtacha a ccómharsana d'arguin gan aní bhus mó cáis ná scrupail ná dhá mbiadh an bharántas céadna aco ó neamh do fuair an Pobal Eabhar ó lámhaibh Mhaoise chum rith le héadáil na nAegyptiánach
A mbreithniúghadh an sgéil uile as follus go raibh cóimhéirghíghe Iarla Thír Eóghain chómh fada san ó bheith 'na rebelliúntacht le dlighthibh Dé agus le dlighthibh fuaindemeantamhla an tsaoghail, ná raibh acht cóimhdhídhean air féin ann a n-aghaidh iarrachtuíghe míobharántamhla Bhainríghine Eilís, ní hé amháin do ghaibh an choróinn go héagcórach ó Mháire, Bainríoghain Alban, acht fós do mheas ceart cille agus tuatha do lámhadh lena haon-toil a n-aghaidh na n-uile dhlighthe diadha agus daonna
Agus a ttaoibh an Iarla do theithidh as an ríoghacht a n-aimsir Rígh Séamus do thaoibh ionformuireachta thraotúrtha St
Lawrence, do féadfaoi 'áireamh na pheacadh a n-aghaidh gliocais, do chuirfeadh d'éigion air dhuine mhacánta seasamh ag caomhna a neimhchionta, a onóra, agus a chlú fós le contabhairt a anma: gidh eadh, ní féidir cuir thréasonta do ghairm di ná gníomh do thabharfadh ciontach é a n-aghaidh na Coróinne
Gidh eadh, ó bhí aen-fhínnéighe amháin paointeálta chum dearbhaithe an' aghaidh, ciodh gurbh fhollus gurbh fhear éithigh é agus gur theith sé féin agus Iarla Thíre Conaill leis an ccúis ccéadna, caithfior 'adbháil go raibh cúis sháthach iad do dhaoradh le hacht Pháirliment, ciodh nárbh fhéidir a dhéanamh do réir an dlígh dá bhfanaidís agus triail do sheasamh
Gidh eadh, do thaoibh Chóimhéirghíghe 1641, gan amhras do-ghnídh leiter an dlígh rebelliúntacht di
Óir searbhóntuighthe fé rígh dhlightheach, gibé aco háirmheóthar iad go haonta nó go hiomad, ní bhfuil ionta acht an t-áireamh san do phearsanaibh príomháideacha, agus uime sin ní féidir leó aon-úghdarrás poibillíghe do ghabháil ortha féin gan coimisiún spisialta ón bprionsa
Gidh eadh, dá ttéighmís go hÁrd-Chúirt an Chirt agus machtnamh do dhéanamh air nádúir duine agus ócáidíghe éigneacha an ghnótha san, maille re réasún cómhachtach ár ccaomhnuighthe féin dár ghairm an t-óráideach Rómhánach non scripta sed nata lex, ad quam non docti sed facti sumus, do budh fhéidir mórán do rádh ag saoradh na ngnótha so
Óir a ccomparáid don rebelliúntacht fhollus gan chúis do comóradh an tráith sin leis na réapuibliocánaibh Sagsanacha agus Albanacha, ní hé amháin a n-aghaidh úghdarráis agus coimisiúin an Rígh, acht fós a n-aghaidh a phearsan úngtha agus an riaghalúghadh ríoga, ní raibh acht cuir éattrom ionta nách féidir do chomóradh leis an ttaoibh eile acht amhuil mar dhéanfaoi túrtóg sheangán le Pic Theneriffe
Óir ní raibh riamh faoi aen-riaghlúghadh dlightheach aon-chóimhéirghighe as mó do bhí ócáideach chum féin-dhídheanuighthe agus dá bhrígh sin inleithsgéil, dá bhféadaimís gníomha gráineamhla na comhchoitchinne do shaoradh, ná an Chóimhéirghíghe seo '41
Agus fós ní rabhadar daoine san domhan riamh as mó fuair do dhuadh chum gach nídh do leasughadh do bhí aindlightheach iona ngníomhaibh ná Catoilicithe na hÉirionn
Dá mhíosa agus fithche do sheasmhuígheadar amach, agus air feadh na haimsire sin níorbh í a n-intinn seasamh a n-aghaidh an Rígh, acht chum iad féin do chaomhna air Thighearnaoibh Giúistísíghe an Phairliment do-rín droch-úsáid do thabhairt d'úghdarrás an Rígh, do chum a dhíobhála féin agus díobhála a shearbhóntaoi dílse ansa ríoghacht san, agus a bhfábhar na rebelliún a Sagsaibh, gur chreidmheadar na Gaoidhil ná féadfaidís seirbhís budh mhó do dhéanamh don Rígh ná éirghíghe iona n-aghaidh, agus dá bhrígh sin iad do thoirmeasg air ní bhus mó oilc do dhéanamh
Agus dá dhearbhadh san, chómh luath agus do haistrígheadh na giúistísí seo do-ríneadar na Cosbhuntóiríghe Éirionnacha sosadh cogaigh le hIarla Urmhúmhan do chum síothchána socruighthe do thabhairt chum críche, nídh budh mhiann leis an bPriónsa agus leis na daoinibh
Gidh eadh, do cuireadh na gnótha maithe seo do leataoibh le claen-bheartaibh droinge d'áirighthe do bhí ag cómhoibriughadh eatortha, nó le cinneamhnaibh éigin eile an tráith sin
Gidh eadh, do-ríneadh an tsíothcháin an seachtmhadh lá déag do January 1648-9, agus, ní hé amháin a glacadh le haon-ghuth, do chuireadar na hÉirionnaigh séaladh uirthe lena ccuid fola, ag cothúghadh cogaigh air feadh trí mbliadhan leis na Pairlimentairians, murdairéirghíghe an Rígh; agus an uair chailleadar a mbailte daingin uile do chothuígheadar cogadh sléibhe leó air feadh bliaghanna dá éis sin, ag tnúth le cabhair éigin ón Rígh
Gidh eadh, ó ná fuaradar an chabhair sin, do budh éigion dóibh a n-airm do leagadh; agus ó ná féadfaidís 'fhóighnneamh marthuinn faoi thíorántacht na bhfealtóiríghe do dhearg a lámha a bhfuil a bPriónsa, do-rín a n-úrmhór coinghíl air dhul tar fairge
Agus uime sin do-chuaidh cuid díobh don Fhraínc agus cuid don Spáinn, tuairim chúig nó deich míle fhithchiod d'fhearaibh infheadhma
Agus ó do budh é a miann an tseirbhís nár fhéadadar do dhéanamh dá bPriónsa ag baile do dhéanamh dó a ttíribh eile, ní túsga do ghabhadar cuan ná chómhchruinnígheadar as gach áird do chum órduithe a bPriónsa do leanmhuin
As leis an réasún so do thréigiodar seirbhís na Spáinne, air mbeith don Rígh san bhFrainc, agus do thréigeadar na Francaigh chómh luath agus do-chuaidh sé go Netherlands na Spáinne
Agus as deimhin gurab é an cómhchruinniúghadh so na nGaoidheal tímpchioll an Rígh, san amm 'nar thréigeadar beagnách a shearbhóntuighthe uile é do mhéadaidh é air measg strainséiríghe, agus do fuair an chuid as mó dá chothúghadh dó an feadh bhí sé 'na dhíbiorthach
Ag so an fhírinne nách féidir do shéanadh le neach iona chéill réasúnta, óir mairid mórán fínnithe air an sgéal so
Agus an Rígh féin, go grod d'éis a athghairmthe, d'adbhaidh sé an nídh céadna a n-óráid chum an Phairliment an seachtmhadh lá fithchiod do July 1660, mar a n-abair sé: "Atá tnúth agam nach gábha dhamh aon-rod do rádh do thaoibh na hÉirionn, gurab iad amháin do bhiadh gan toradh mo ghrása; do thaisbeánadar mórán díograisi damh a ttíribh eachtrann, agus tabharfadh sibh aire dom onóir agus don gheallamhuin tugas dóibh " Agus airís an deichmheadh lá fithchiod do November dá éis sin, do chum socruighthe na hÉirionn adúbhairt sé: "Fá dheóidh budh chuimhin liom, agus ní fuláir go ccuímhneód go deóigh, air an díogras mór do thaisbeáin cuid mhaith don náisiún san damh air feadh na haimsire thugas air ttaoibh thall d'fhairge, an uair do ghlacadar agus d'úmhaluígheadar le sóchus agus le huirísle dom orduithibh, agus d'iompuidh iad féin chum gach seirbhíse tuigeadh dham budh chaothamhla agus budh chóradh dhamh do leanmhain an tan san, bíodh go raibh ró-mhíochaothamhuil aco féin; agus tuigthear dhamh gur thuíll an t-iompchur san ár bhfábhar, ár cceart, agus ár ccaomhna " Annois déinimís machtnamh don taoibh eile créad é an fábhar, ceart, ná caomhna do fuaradar na hÉirionnaigh a haithle a ndiain-dhíograis d'áitmhidh agus d'adbhaidh an Rígh feín go follus don tsaoghal
Do budh í an cheist mhór annois; na Croiméillians - do-rín, amhuil madraoi fola, an chéad-Chormac d'fhiaghach go n-uig an scaffal, agus do thomáin an dara Cormac as a ríoghachtaibh - an bhfágfaoi na heastáit aco do fuaradar a nÉirinn a los na ngníomha soiléire seo a n-aghaidh na Coróinne, nó a ttabhart suas dona sein-shealbhudóirighibh do thaisbeáin a ndílseacht chómh neimhmeódhanach san, agus do chaíll na heastáit chéadna do thaoibh a ndlúith-dhíograis don Rígh, agus agá raibh a tteidil go maith a los na síothchána ag baile agus gnáith-gheallamhna an Rígh a ttíribh eile
As deimhin ar ttúis go raibh an Rígh go ró-éigneach chum cirt do dhéanamh dona Gaoidhealaibh
Gidh eadh, d'oibrígheadar clis agus cladhaireacht daoine móra do bhí iona thímpchioll air chum claonta agus a ttabhairt suas dá naimhdibh agus a ttréigion go hiomlán, an bhuidhean nár thréig eision riamh iona mhíofhoirtiúnaibh iomdha
Bíodh iongna ort, a Fhlathais Dé, dá thaoibh seo
Óir ar léaghadh ná ar cluineadh gníomh a ccomórtas dó so ó chruthughadh an domhain
Gníomh chómh truaillighthe sin (agus nár chuibhe do phrionsa mhór ná oirdheirc), agus chómh contrárdha san do cheart choitchionn agus dona ceangalaibh diadha bhíonn idir an ccine dhaonna, agus fós chómh neamhghasta san (agus misneach do chur ar dhroch-dhaoinibh leis an sompla so chum éirghíghe a n-aghaidh na ríghthe thiucfadh dá éis, chum a bhfoirtiúin do dhéanamh air an modh ccéadna - agus an droich-mhisneach do chuirfeadh sé air dhaoinibh chum bheith díleas dá bpriónsa - sómpla áidhbhéil air diombuidheachas bheir forfhógradh do dhaoinibh eile gan iad féin do chur a ccontabhairt air an modh ccéadna) nách féidir le céill dhaonna a mhachtnamh créad an chúis do bhí leis
Do-chímíd somplaoi iomdha a starthaibh air phrionsaoibh dárbh éigion, chum suaimhnis agus síothchána a ríoghachta, párdún do thabhairt do rebelliúnaibh iar n-úmhlúghadh dhóibh, agus iad do chur a seilbh a sein-eastát
Agus fós, do budh fhéidir fábhair eile do thabhairt dóibh, agus fós, daoine saoradh dhéanamh díobh, nuair nách biaidís suaimhneasach gan san, amhuil do-rín Rígh na Spáinne grod ó shoin leis na Pléimeannaigh
Agus d'fhéadfadh rígh gach nídh aco so do dhéanamh go dlightheach, óir a ccásaibh don tsórt san as é féin bhíos ag cailleamhuin, agus d'fhéadfadh sgaradh lena cheart féin an tan as maith leis é nó an uair chuirid 'uireasbuídhe féin d'éigion air é
Gidh eadh, rígh, nách é amháin do-rín párdún agus dualgus do thabhairt do rebelliúnaibh, acht fós do thug dóibh beatha sínsir na buídhne do dhlúith-lean é féin gusan lá déaghnach a ccontabhairt a ccnámh agus a n-anmana a n-aghaidh na rebelliún ccéadna, as gnódh chómh éagsamhlach é agus nách féidir a shamhuil ná a shómpla d'fhagháil a n-aon-stair dhiadha ná phágánta
Gidh eadh, déarfadh neach, ní fhéadfadh an Rígh le gastacht aní bhus lúgha do dhéanamh, iar ndéanamh machtnaimh air an suím mhóir dá shearbhóntuighthibh do bhí míoshásta lena riaghlughadh agus an t-airiars mór do bhí amuith ag an armáil a nÉirinn do gheall sé do dhíol
Gastacht bhreágh go deimhin
A ccaithfidh gastacht ansan, an cháil as áille bhaineas leis an réasún nádúrtha agus as uaisle agus as ársa dona céadfadhaibh daonna uile, claochlódh agus tarcuisne d'fhulang amhlaidh so do chum gníomhartha prionsaoi dro'-chómhairlithe do leasúghadh
Agus gurab í an ghastacht an ealadhain chirt riaghluithe, do cóimhrígheadh idir na Págánachaibh féin 'na cáil chómh mór, chómh oirdheirc sin, gur mheas priónsa na bhfilíghe Laidne nárbh fhéidir leis comaoine budh mhó do chur air a dhúthaigh ná an cháil seo do chreanadh leis na Rómhánachaibh ansa séamhadh leabhar dona hAeneids mar a n-abair: While others may in other arts excel, Romans, mind you and govern nations well; To give the laws of peace belongs to you, To spare the humble and the proud subdue
Tu regere imperio populos, Romane, memento; Hae tibi erunt artes, pacisque imponere morem, Parcere subjectis et debellare superbos
Gidh eadh, idir Chríostuighthe do-ghnídh bladhmann mór as a ccáilibh maithe féin ós cionn na bPágánach, agus chuireann aní bhus lúgha a ngníomh dhíobh, déintear clócadh don tsubháilce uasail oirdheirc seo do chum cleasuígheachta agus cladhaireachta do chlúdadh agus do chum ócáide láithrigh, gan suím a n-onóir, a cceart, ná a ccoinsias; agus air an adhbhar san go raibh réasún ag an cceathramhadh Hanraoi, Rígh na Fraince, a rádh (agá chómháireamh féin le húmhlaoigheacht don uimhir shuas, gidh eadh, a bhfírinne níor dhíobh é): Nous autres rois sommes des grands coquins
Gidh eadh, déanamaoid machtnamh air an leithsgéal so ní bhus faide
Má budh ghníomh chómh gasta san Páirlimentáirians na hÉirionn do choimeád iona nuaidh-eastátaibh d'eagla na ndaoine neimhdhíograiseacha d'fhearughadh, créad nár coimeádadh a mbráithre a Sagsaibh agus a nAlbain iona n-eastátaibh féin leis an réasún ccéadna
Nó a rabhadar chómh tréan san a nÉirinn seoch ansna ríoghachtaibh eile go ccaithfídh a ccáirdeas do cheannach chómh daor san
Mádh chuir an Rígh do chómhall air féin ag Breda airiars oifigíghe agus saidiúiríghe Ghenearáil Monk do dhíol, créad nách féadfaoi seo do dhéanamh a nÉirinn le rátaoibh poibillíghe chómh maith agus do-ríneadh ansna ríoghachtaibh eile, agus gan an mór-áireamh san do bhaintreabhachaibh agus do dhíthleachtaoibh ('na ttéidh a ngol go laetheamhuil do láithir Dé) do léirsgrios agus do chur as a ccothúghadh, agus fós an lear san míltíghe d'uaislibh dílse as a cceart sínseardha, contrárdha do chreideamhain phoibillíghe agus do shochar na Coróinne
Ní headh, an éagcóir fhollus osguilte seo ní féidir gastacht do ghairm di ansa Rígh, óir níorbh fhéidir nídh air bith do bheith ní budh neamhghasta ná í agus ní budh chontrárdha dá onóir agus dá bhúntáiste
Iarracht cheapuighthe do budh eadh í ó chuid dá mhinistéiríbh agus ó dhaoinibh cómhachtacha eile d'iompuidh go déaghnach chum bheith díleas dá bPriónsa, gidh eadh, amhuil cat Aesoip, nárbh fhéidir leó a sein-chéard do dhearmad, as é sin, bheith ag fiaghach air luchaigh
Óir an réasún fírinneach fá bhfuaradar na hÉirionnaigh an chlaon-úsáid seo do budh é bheith 'na cCatoilicithe uile é, nár timhealadh riamh le prínsiobálaibh réapuibliocánacha agus do thug mórán doghrainne d'fhórsaoibh na bPairlimentairians an feadh do bhádar ag rith an Rígh síos, agus do chuir a ndóchas mhór é an cás d'iompódh go huile
Uime sin do cinneadh ag na corrai-dhiabhalaibh seo, mar phointe phrínsiobálta do chum a ngnótha féin do thabhairt chum cínn, daoine don tsórt san do cheanna-mhúchadh
Agus as leis an réasún so do cuireadh na Cabhailiaruíghe bochta ag ithe féuir le Nebuchadnezar, gan phágha, gan dualgas suimeamhuil, d'eagla gomo diongmhála iad san aímsir do bhí le teacht seasamh a n-aghaidh an pháirtíghe seo do cheart na Coróinne a n-aen-iompódh dá ttuitfeadh amach
Iar cceapadh an phloit amhlaidh so agus do chum a thabhartha chum críche gan glór, do tharraingeadar pacadh do chúirtéiríghibh bochta leathchurtha don ghorta do lean an Rígh leasmuith agus agá raibh a chluas gach amm, óir do budh iad a chómhairleacha príomháideacha mórán díobh agus páirtighthe a riúin, do tharraingeadar, adeirim, san phlot iad le geallamhna móra air lán-chuid do thalamh na hÉirionn nó suimeanna móra d'airgiod na Sagsan
Agus do bhádar so do ló agus d'oidhche a' crónán a ccladhaireachta a ccluasaibh an Rígh, nó gur oibrígheadar air fá dheóigh a mianna do thabhairt dóibh do chum léar-chailleamhna na cCatoilicithe nÉirionnach
Óir budh chionta ró-mhór le fulang a ccreideamh, a ccuid talmhan, agus a ndílseacht, le rebelliúnaibh santacha neamhchreideamhacha
Ansan déarfadh tú go raibh an Rígh saor ó mhilleán, ó rín sé amhuil adubhairt a chómhairle agus a phríomh-chúirtéirighe leis
Gidh eadh, as fada uaidh sin é, óir amhuil adeir ár Slánughthóir: "mádh ghiolluígheann an caoch an dall, tuitfid maraon san díghidh"
As é sin, ní hé amháin an cómhairleach acht an té do cómhairlígheadh atá freagarthach ann gach éagcóir dá ndeárnadh
Go deimhin, dámo é Dia cheapfadh lucht cómhairle don tsórt san dó, do féadfaoi mórán do rádh iona cháil; ciodh an tan do thairidh Adám Críonna pléa don tsórt so ag déanamh amach gurab é an nídh do thug Dia na Gaoise dó thug fá deara air úbhall na haithne d'ithidh, as mó do mhéadaidh ná do luígheadaidh an pléa seo a chuir
Gidh eadh, an tan atá sé a ccómhachta priónsa, agus dá bhrígh sin ceangailte air a cceart dó féin agus dá mhuíntir, chomh maith agus as féidir leis é, comhairleacha cearta coinsiasacha do thoghadh, má ghnídh a chontrárdha so, atá a leanmhuin chómh fada óna shaoradh agus go bhfuil sé freagarthach do láithir Dé iona ndro'-chómhairle-sion agus ansa droch-thoghadh do-rín sé féin
Óir leis seo osglann é féin do chontabhairt fhollus a mhealta, agus an té ghrádhas an chontabhairt tuitfidh inte, mar adeir mac Syrach
Agus don taoibh eile, as cumadh do dhuine máirseáil go hiofrann dá thoil féin, nó é 'ghiolluígheacht ann le daoinibh eile, má théid ann fá dheóigh
Uime sin, an priónsa do thabharfaidh aire fhriochnúmhach dá ghnódh agus agá bhfuil Dia as cómhair a shúl, ní fuláir dó do thaoibh gnótha suimeamhla a ríoghachta gan luígh go hiomlán air cómhairlibh daoine eile, dá ábaltacht agus dá fhoghlamtha iad, óir as gnáthach leó, le fábhar éigin, bheith claon chum na héagcóra
Acht budh chóradh dhó meádhchan agus machtnamh, nó fiosrúghadh aireach do dhéanamh air chúisibh agus air réasúnaibh na ccómhairleacha so, agus gan 'fhulang buadh 'bhreith air a bhreitheamhnas féin, go háirighthe a ccásaibh móra, aní bhus mó le ciapadh ná le hargóintíbh daoine eile; amhuil mar adeir an chéid-Rígh Cormac iona Icon Basilike, mar a ndéineann machtnamh air dhearmadaibh cinneamhnacha éigin don tsórt so do-rín sé
Óir Réasún, mar as ga don diadhacht é, ní bhfuil ann uaidh féin aon-chlaonadh, acht treórann do ghnáth chum na fírinne, amhuil ghnídh snáthad an mháirnéalaigh chum an Phola Thuaigh; ionnus nách deacair d'fhiosruíghe fhriochnúmhach eidir-dhealbhadh dhéanamh idir réasúnaibh follusa a ngnóthaibh cearta agus claona, an uair thabharfar iad air aon go soiléir dá láithir
Gidh eadh, má ghnídh sé, a n-ionad fír-fhiosrughadh na fírinne, gan d'éisteacht acht aon-pháirtíghe amháin, nó fhágbhann breitheamhnas an chirt a leith ágha nó foirtiúin, amhuil mar chuireann cearrbhach a ghinithe a ccontabhairt air díslíbh, ní féidir réasúntacht do dhéanamh ansa chás san acht 'fhágbháil a leith a fhoirtiúin cia aco bhiadh sé bocht nó sonuíghe, cia aco air neamh nó a n-iofrann thógfaidh suas a lóistín
Gidh eadh, ní hé seo as iontuigthe go bhfágfaoi an pionós dleaghthar d'aincheart poibillíghe a ccóir an tsaoighil eile
Óir do-chímíd ansa tsaoghal so féin ceirt-bhreitheamhnas Dé ag tuitim ar cuirtheachaibh don tsórt so; gidh eadh, ní chomh gnáthach ortha féin agus air a sliocht gusan tríomhadh nó an ceathramhadh glúin, air a bhfuil sómpla soiléir aguinn a ccás na nGibeonites, do mheall, le cleasuígheacht fhollus, geallamhuin a n-anama 'spáráil, agus an tan do foilsígheadh san ortha do bhádar sásta le bheith 'na sgoltóiríghe cunnadh agus 'na ttarraingtheóiríghe uisge ag an bPobal Eabhra seoch a cciorrbhadh go hiomlán
Air a shon san féin, an tan mhothaidh Rígh Saul (le meódhan maith do réir dealraibh, as é sin, le díogras do chlannaibh Israel mar as léir ansa Scriptiúir naomhtha) ócáideach na sglábhaithe truaillighthe seo do dhíothchur, ciodh go ttáinidh sé féin agus a mhac, Seanachán, go grod dá éis sin chum críche cinneamhnuighe, gidh eadh, do bhí an breitheamhnas trom san chómh fada san ón cceart diadha do shásamh gur luidh lámh Dé air an ttír uile a n-aimsir Dháth, rígh, air feadh trí mbliadhan le chéile, agus nár tógmhadh í nó go ndeárnadh iodhbairt air sheachtar do shliocht Shaul mar ofráil nó mar shásamh ionar dhoirt d'fhuil na nGibeonites, contrárdha dona geallamhnaibh poibillíghe tug Joshua dóibh
As dearbhtha go bhfuil Dia trócaireach gan fuinidh agus as maith dhúinn uile go bhfuil
Gidh eadh, ní thugann Sé mathachas 'san uile chionta mar a chéile
Óir curtha príomháideacha nó pairticiulártha, bíonn Sé ollamh chum párdúin do thabhairt ionta air aithríghe ionraic, gidh eadh, éagcóradh náisiúnta, ní dhearmadann go bráth iad gan sásamh nó leóirghníomh iomlán fóirlíonta
As leór a ndúbhramair láithreach air an bpaointe seo
Déinimís annois machtnamh air an mball úirlise féin d'fhóirlíon diamhar-rúin nó mistéir na malluightheachta agus an éigcirt,
Achta iofranda an tSocruithe, socrúghadh, go deimhin, rebelliún agus traotúiríghe, gidh eadh, léirsgrios agus lom-arguin searbhóntuighthe dílse
San íodhail, nó san dia fhallsa, san Diana mhóir seo na nEphesians, as iomdha roinn nó páirt do bhí ann: air ttúis, forfhógradh an Rígh chum socruighthe na hÉirionn; an dara nídh, a theagaisg chum an fhorfhógradh chéadna; an treas nídh, an tAcht féin nó an deagh-chomaoine do chuir an Pairliment ortha air aon; agus fá dheóigh, a ndeiridh an ríngce fhada tigeann suas eirioball an dragoin,
Acht oirdheirc an Chraobhsgaoile mar a bhfuil sé iontabhartha faoi ndeara go raibh 'fhios ag Croiméillians na hÉirionn go rabhadar na nithe 'ghreamuígheadar le faid aímsire chómh neimhréasúnta san ná raibh sé dh'éadan ortha a ttagairt air ttúis
Acht ag oibriúghadh amhuil seangáin faoi thalamh, agus diaigh a ndiaigh ag dul a ndánacht ó bheith ag éirghíghe leó, do ghreamuígheadar a thrí hoirid agus air a réighfidís air athghairm an Rígh
Agus ag so an réasún fírinneach ná fuil ansa tsocrúghadh uile acht contrárdhacht agus bréagnúghadh chómh fada san ó chéile ná fuil sé a ccómhachtaibh céille daonna a ccur le chéile
Óir ansa bhforfhógradh atáid mórán cúinsíghe do théid chómh fada san chum cirt do dhéanamh dona Gaoidhealaibh, dá ccuirfídh a bhfeidhm iad, go bhfághadh na mílte dhíobh a cceart
Dá bhrígh sin, do chum píosa cirt chómh contabharthach san do chur air ccúl do ceapadh, go grod dá éis sin, na teagaisg d'aon-ogham do chum na fairsinge do bhí ansa bhforfhógradh do chúmhangúghadh; agus ansan, an chuid budh mhó dona cúinsíbh fábharacha d'fhan dá éis seo, do haithghearradh iad le mórán do chúinsighíbh eile do cuireadh ansan Acht; agus fá dheóigh, an beagán díoghlama do fágbhadh do sguabadh ar siúbhal í go hiomlán le hAcht an Chraobhsgaoile, léar gearradh amach go deóigh iad uile acht fír-bheagán do lucht cúinsíghe ainimnighthe san Acht agus fír-bheagán eile air a raibh sé d'fhoirtiún triail ratha ar iarnnaoibh dearga do sheasamh a cCúirt ó Claim
Níorbh fhuláir go mbiadh trí cáile ansna Catoilicithibh Éirionnacha agá raibh tnúth le seilbh a sein-eastát: air ttúis, na neimhchiontaigh nár thóg arm maille ris na Cosbhuntóirighibh suil a ndeárnadh síothcháin '48; an dara drong, iad so dá ngairmthíghe fir bhratuíghe do bhí a seirbhís fá mheirge an Rígh air an ttaobh thall d'fhairge air feadh a dheóruígheachta; agus fá dheóigh, an mhéid dona Cosbhuntóiríghibh agá raibh teidil le toradh na Síothchána
Do bhí sé air aigne an Rígh ceart iomlán do dhéanamh do gach droing díobh so; óir do thaobh na neimhchiontach, ní raibh sé do bheag-náire 'na ndearg-naimhdibh féin aenídh do rádh a n-aghaidh a ccirt do chasadh ortha; agus do thaoibh na bhfear bratuíghe, do thuilleadar san chómh maith ón Rígh leasmuith, agus do bhádar a seirbhísíghe chómh friseáilte sin 'na chuímhne ná leóighfeadh neach a thagairt iad do ghearradh amach; agus an chuid eile ná raibh nídh air bith aco le pléideáil acht síothcháin '48, do bhí fios ag an Rígh chómh maith sin méid na hoibligáide do bhí air, a n-onóir agus a ccoinsias, an tsíothcháin sin do dhéanamh go maith, gur órduidh sé cúinse do chur ansa bhforfhógradh ansna focalaibh seo: "Níorbh fhéidir an tsíothcháin do dhearmad do bhí ríochtanach aguinn féin do dhéanamh lenár searbhóntaoibh Éirionnacha ansan am san do cheapadar an dream do ghaibh go malluighthe úghdarrás na ríoghachta so an Chúirt fhuathmhar san chum 'anma 'bhuain as m'athair croídhe
Agus dá bhrígh sin níorbh fhéidir linn gan sinn féin do chóireamh fé oibliogáid gach nídh atá bainte oruinn do réir na síothchána san do chómhall leó so do-rín go maith, go creideamhach macánta, gach nídh dár ghealladar dúinne"
Don taoibh eile, na Croiméillians agus a ccáirde ceannuithe ansa Chúirt, an tan fuaradar an Rígh chómh dian san ansan ócáid, agus ná leóighfidís cur a n-aghaidh a íntinne a nithibh chómh honóireach agus chómh ionchuibhe sin, do thaisbeánadar iad féin air aon-aigne leis; agus iar ngabháil an tímpchioll so leis le gliocas, do chathadar deacracha iona shlígh do thug go neamhmuthaghach chum a bpaointe féin é
Óir air ttúis, do chuireadar a ccéill don Rígh, agus do-ríneadar cás deimhnitheach de, go raibh ní bhus mó do thalamh chailte a nÉirinn ná shásóchadh gach n-aon agá raibh teidiol ceart chúcha
Ansan do thaisbeánadar go raibh sé réasúnta Protestúin an Intereist Nuadh do shásadh air ttúis, nó an chuid budh lúgha dhe a ndiaigh na bpápairíghe neimhchiontacha
Agus an tan géilleadh an dá phointe seo agus do-ríneadh fuaindement an ghnótha go léir díobh, ansan an uile shórt Protestúin agus na Fanaitics budh rancálta ansna trí ríoghachtaibh nách raibh nídh air bith do Chríostamhlacht aco acht an ainim, do bhí riamh chomh diabluíghe a ccreideamh agus do bhádar fuathmhar do ríoghaibh agus dá riaghlúghadh, do gabhadh leó mar dhaltaoibh Teampoill agus Stáit
Coibléireacht ro-bheannuithe
Na Protestúin agá rabhadar eastáit le fagháil dóibh a nÉirinn do bhádar 'na ttrí sóirt: air ttúis, na Ventiuraeríghe do leig amach suimeana móra airgid air mharaga Murchaidh talmhan Éirionnaigh a Londoin air chreideamhuin na nAchta 17 agus 18 Chormaic, do chum rebelliún na ríoghachta san do chloigheamh
An chuid budh mhó don airgiod chéadna, a n-ionad a churtha go hÉirinn, do húsáideadh é leis an bPáirliment rebelliúnta chum na harmála san do thógbháil do chómhraic a n-aghaidh an Rígh ag Edgehill, agus san le haonta na Ventiuraerighe féin 'na suíghe a ccómhairle an tráith sin ann Halla na nGrósaerighe
Níor shicréid é seo acht nídh agá raibh a fhios ag an ccéad-Chormac chómh maith sin gur órduidh sé a chur mar chúis a n-aghaidh Coimiséiríghe an Pháirliment ag Cómhdháil Uxbridge, agus fós iona thairigsiona agus iona chúinsíbh síothchána le Cosbhuntóiríghibh na hÉirionn ní dheárnaidh sé riamh aon-tráchta air theidiolaibh na Ventiuraerighe chum aon-talmhan san ríoghacht san, agus nocha ttiúbhradh prionsa chómh ceart agus do budh feasach eision do bheith a ndearmad, dá ccreidmheadh sé go raibh aon-oibliogáid air le na hAchtaibh réamhráidhte, dualgas air bith do dháil don dream san
Agus do bhí fios neimhmbrígh a tteidiol ag an dara Cormac féin amhuil as follus iona fhorfhógradh mar a n-abair: "Ansa chéad-áit do chum socruighthe teidiol na Ventiuraeríghe, óir na heastáit iona bhfuilid siad a seilbh, dá ndéintíghe a ccuardúghadh do réir léir-leitre an dlígh, do-geóbhthaoi bacach neimhmbríoghach iad gan bheith do réir na n-achta Páirliment adúbhradar do neartóghadh iad, etc " Air a shon san féin, dá mhéid a ccurtha, dá laige a tteidiol agus dá ainréasúntacht, níorbh fhuláir iad do dhéanamh dearbhtha 'na sealbhaibh
Agus ní hiad amháin na Ventiuraeríghe do dhíol a ccuid airgid air chreideamhuin na statúitíghe réamhráidhte acht fós an dream eile seo do dhíol go díograiseach suimeanna móra air bhótaoibh nó air órduithibh Phairliment an Rúmpadh, do chum na rebelliúntachta gráineamhla san do chothúghadh a n-aghaidh an Rígh a Sagsaibh, do-ríneadh amhuil leis an ccéid-dream iad, as é sin, eastátuíghe móra do thabhairt do gach taobh dhíobh air chíos bliaghanna ná dhó
Ansa dara háit, saídiúiríghe Chromuil agá raibh an tíoránach faoi oibliogáid dóibh, ó dh'árduígheadar féin agus an chuid eile dá ccineál a Sagsaibh ó mheódhan uiríseal é do chum bheith 'na mháighistir iomlán air thrí ríoghachtaibh, agus a los na seirbhíse sin do thug dá chontae dhéag iomshlána d'Éirinn do chum a ronta eatortha
Gidh eadh, as a modh morgáiste do thug dóibh iad nó go mbiadh a n-airiars díolta, óir ní thabharfadh aon-tsórt leitreacha paitent dóibh air na heastátaibh seo ná ceangal air bith eile, acht air feadh pléaisiúir
Agus do bhí 'fhios san féin ag na saidiúiríghibh chómh maith sin, chomh tiugh agus do budh fhéidir leó ceannathóirighe d'fhagháil go ndíolaidís a tteidil air abhrán, agus do saidhbhirígheadh daoine eile leis na maragainníghibh seo; óir annois a los an fhorfhógradh atáid a sealbhadh déanta siúrálta, ní air feadh aon-aimsire cinte acht dóibh féin agus dá n-oighríbh go bráth
Dualgas oirdheirc go deimhin ó rígh do thaoibh cómhraic a ccoinge a choróinne, an tan do strupáladh agus do cuireadh ag iarradh déirce an bhuidhean do chómhraic air a shon go fuinidh
Dualgas nárbh fhéidir leis na rebelliúnaibh seo tnúth do bheith leis ó Chromuil féin, óir do budh í a íntinn an dá chontae dhéag réamhráidhte d'iompódh go grod iona shlígh féin, agus go deimhin níorbh fhéidir leis gan iad do chur a slígh do budh feárr ná do chuir an forfhógradh iad
Ansa treas áit, na hoifigíghe do bhí a seirbhís an Rígh a nÉirinn aon-uair roimh an cúigmheadh lá do June 1649 agus do chóimhridh suas a n-airiars do theacht chum ocht ccéad déag míle púint, agus an móir-bhille míréasúnta so, ná raibh an deachmhadh cuid amuidh aco de, do lumháladar na Ventiuraeríghe agus na saidiúiríghe go hollamh é, óir do budh é a meódhan: "tochuis mé agus tochuiseóidh mé tú " Óir do thuigeadar go gasta go raibh ag cuid éigin dona naoi n-oifigighibh agus dá fhithchid seo dath math-cháile éigin, an tan nách raibh aenídh don tsórt san aco féin le maoidheamh
Agus leis an réasún so do tuigeadh dóibh ócáideach iad so do thabhairt chum cínn do chum an datha b'fheárr do chuir air a ngnóthaibh féin agus do chum a ccúise do neartúghadh
Agus a los na math-cháile sin agus a n-airiars réamhráidte (an tan ná fuaradar na Cabhailiaruíghe cródha fír-dhílse, maille re tabharthas glórach loiteiríghe lottery lán-amadánta, acht deich míle agus trí fichid míle púint a ttaoibh a seirbhísíghe fír-dhíograiseacha air feadh an chogaigh agus na ccruadhálacha d'fhuilingeadar faoi thíorántacht Chromuil) do fuaradar na naoi n-oifigíghe agus dá fhithchid réamhráidte go fóirlíonta talamh cailte cheithre ccontae uile, agus a bhfoigseacht míle don tSoininn nó don fhairge a ccóige Chonnocht agus a cContae an Chláir, agus na huile thighthe cailte agus talamh air a ndéanfaoi tighthe a mbailtibh daingin agus a mbailtibh móra na ríoghachta, nár tugadh roimhe sin do Ventiuraerighibh nó do shaidiúiríghibh, maille re ceart air fhuasgladh morgáistíghe statúitíghe stápuil, breitheamhnuis, etc , do bhain le Catoilicithe, agus ós a chionn so uile, céad míle púint airgid air chontas ró-shuarach
Ciodh gurbh fheasach go maith go raibh an chuid budh mhó dona hoifigíghibh seo do fuair an dualgas lán-mhór so a rebelliúntacht osguilte san tsamhradh 1649 agus mórán bliadhan roimhe, fé mar táid Iarla Oiriríghe, Iarla Mountrath, Tighearna Kingston, Tighearna Coloony, Sur Theophilus Jones, Sur Oileféar St
George, Sur Seón Cole, agus mórán eile, nó go grod dá éis sin do thréig arm an Rígh agus do chuir le Cromuil, agus ar son na seirbhíse maithe sin do thug sé mórán talmhan debentiúir dóibh nó dualgaisighe ionannacha eile, gidh eadh, nocha ttáinidh aenídh aco so iona n-aghaidh air athghairm an Rígh, óir ní hiad amháin iad so do thréig meirge nó bratach an Rígh, acht fós an chuid díobh do thug suas go traotúrtha agus léar fealladh air mhórán do bhailtibh tásgamhla do Chromuil, do tugadh dóibh seo le hAcht an tSocruithe a n-airiars naoi agus dá fhithchid, dá bhféadfaidís a thaisbeánadh a ccionn dá bhliaghan tar éis an Achta san do phríomh-goibhernéir na hÉirionn agus d'aen-tseisear don Chómhairle go ndeárnadar sásamh éigin do thabhairt iona sean-churthaibh le coghnamh tráthamhuil do thabhairt chum athghairmthe an Rígh
Agus as deimhin linn gur suarach an sásamh do gabhadh mar leóirghníomh a bpeacaoibh beaga solothacha na nuadh-naoimh seo Choibléireachta an Chreidimh, óir mar adúbhairt Seón Cailbhín iona nuaidh-mheódhan díodhachta: "Dá mhéid cionta droinge toghtha Dé atáid fós saor, 'na naoidheanaibh na ngrás, do bhrígh nách féidir peacadh air bith do chur 'na leith " As mair sin é, óir dá mbeidís na nuadh-naoimh seo ciontach ansa tréason as duibhe tháinidh riamh do glacfaoi mar shearbhóntuighthe dílse don Rígh iad, agus ní húsáid rebelliún do tabharfaoi dhóibh acht dualguis mhóra, ionann agus dá ndéinidís seirbhís mhór dá bprionsa
Gidh eadh, na pápairídhe cruaidh-mhuinéalacha, ní fuláir iad do dhamnúghadh ansa tsaoghal so dá luíghead a ccionta agus dá mhéad d'fhoílsígheadar a ndílseacht
Agus dá bhrígh sin ciodh ná deárnaidh an forfhógradh eittir-dhealbhadh air bith idir na naoi n-oifigíghe agus dá fhithchid, gibé aco Protestúin nó pápairídhe iad, acht gur órduidh iad uile do shásamh iona n-airiars mádh n-ionann, gidh eadh, leis na teagasgaibh agus leis na hachtaibh Páirliment do lean iad, do gearradh amach go hiomlán na pápairíghe (acht Iarla Chlainne Riocaird agus Sur Seóirse Haimilton dá ndeárnadh fábhar pairticiulártha éigin) ciodh nár thréig aenneach aco bratach an Rígh riamh, acht seasamh amach a n-aghaidh Chromuil go fuinidh
An tan do hoibrigheadh amhlaidh san air an Rígh, agus do mealladh chómh mór san é agus dualguisíghe móra do thabhairt dá dhearg-námhuid do fuair daoine móra 'dhéanamh díobh féin do thaoibh bheith 'na rebelliúnaibh lán-áitithe, ní hócáideach iongna 'dhéanamh ná deárnaidh sé foghnamh air bith dá fhíor-chairdibh féin
Gidh eadh, as deimhin go raibh an Rígh chómh fada ó Chatoilicithe na hÉirionn do ghearradh amach ó cheart a sínsear, gurbh í a íntinn air ttúis an uile cheart do dhéanamh dóibh, agus as dearbhtha go ndéanfadh sé sin munadh mbiadh gur mealladh go traotúrtha é leó so le a ttug sé iontaoibh, agus léar mheasa, d'aimhdheóin a ndílseachta, gan a ngnótha féin do thabhairt chum cínn ná búntáiste a bprionsa
Agus dá bhrígh sin do-ríneadar a ndíthchioll air dheaigh-íntinn an Rígh d'iompódh óna shearbhóntuighthibh Éirionnacha
Agus air ttúis ó do budh iad na neimhchiontaigh na haon-Chatoilicithe agá raibh a mbeatha le fagháil gan réimh-dheacracha, do cheapadar a deich nó a haendéag do cháilibh do chuir as cómhachta aon-Chatoilicighe Éirionnaigh bheith cóimhrithe neimhchiontach
Agus do fuaradar an nídh céadna d'ainmniúghadh a tteagasgaibh an Rígh do chum an fhorfhógradh réamhráidte do chur a bhfeidhm mar fhuaindement dá ngnóthaibh uile
Ansa chéid-cheann dona cáilibh seo atá sé craobhsgaoilte: "ná cuirfídhe aon a seilbh a bheatha mar phápaire neimhchiontach agá raibh a eastát aige a cceathramhúin na rebelliún agus é a n-iomlán (a) aoise agus a chuímhinte " Agus ón ccúinse sin amháin as fhuras dúinn breitheamhnas do thabhairt air an ccuid eile agus luíghead an chirt do bhí ag na Gaoidhealaibh tnúth leis
Óir air an ccúntas so ní hiad amháin na daoine do mhair go síothchánta air a ttuaith agus ná raibh a n-armaibh riamh a cceachtar don dá thaobh, acht fós iad so do bhí go háitighthe a seirbhís an Rígh a Sagsaibh, má fuaradar sochar air bith as a n-eastátaibh a nÉirinn aon-uair air feadh an chogaigh, do bhádar lena ccóireamh ciontach agus a n-eastáit le tabhairt dóibh seo do chómhraic go dian díograiseach a n-aghaidh an Rígh san amm chéadna
Do chum fromhtha nó tríaladh na neimhchiontach faoi na cáilibh réamhráidte seo, do comóradh Cúirt ó Claim a mBaile Átha Cliaith, air an meódhan céadna do ceapadh le Cromuil san mbliadhain 1654 don droing aistrighthe, nó "transplantees" Chonnocht agus Chontae an Chláir, leis an ndeifir seo amháin, gurbh í cúirt Chromuil budh neamhchlaoine go mór díobh
Óir ansa chéad-chúirt, gibé aco uireasbhaidh airgid do bheith air na Croiméillians nó ná raibh caidreamh chómh maith aco air na cladhairidhibh 'spailpíníbh do bhí ollamh chum a ccoda aráin do thuilleamh le hallus a ccoinsiais, as beag díobh do tugadh chum láithrigh a ccomórtas don chúirt dhéaghnaigh, iona rabhadar 'na sathaoibh, agus go deimhin ní gan cúntonós agus fábhar na cúirte
Agus ansa chéad-chúirt, an beagán Catoilicithe do phléideáil ínte níor cuireadh teóradh aimsire leó
Gidh eadh, ansa chúirt dhéaghnaigh, as ar éigin do tugadh leith-bhliadhain do chum a raibh do lucht teidil a n-Éirinn d'éisteacht; óir do shuidh an chúirt an cúigmheadh lá déag do Fhabhra 1662-3, agus do chríochnuidh a meódhan an chéid-mhíosadh d'fhóghmhar dá éis sin
Agus air feadh an rae sin do tháinidh ionann agus míle Catoilicíghe chum a ttriala, agus níor lugha ná a leath do fríth neimhchiontach d'aimhdheóin na ccáile ccruadhálacha réamhráidhte agus na bhfínneithe cceannuighthe do tháinidh 'na n-aghaidh 'na sathaoibh chómh iomadamhuil sin go líonfadh sé leabhar lán-mhór cúntas cínte do thabhairt air uile chladhaireacht dá ndeárnadar air an ócáid seo; agus leis an réasún san ní thuigim gur cóir dam bheith pairticiulártha
Gidh eadh, aon-tsómpla amháin ní féidir liom do leigion tarm, óir atá an duine uasal féin fós 'na bheathaidh agus annois ansa bhFrainc, agus an chuid as lúgha aen-fhínnéighe amháin aige 'na bheathaidh a ccúirt St
Germain
An t-uasal so, Próinséis Betagh ó Mháighe nEalta, agá raibh a shínsear air feadh a seacht nó a hocht do chéadaibh bliadhan a seilbh láin-eastáit a cContae na Mídhe agus ná raibh acht naoi mbliadhanna dh'aois ann October '41, gidh eadh, do dhearbhadh air a cCúirt ó Claím bheith a rebelliúntacht áitighthe, 'na cheann air chuideachtain choisighthe, a plundaráil agus a strupáil na bProtestún, agus san le dís dona clabh-chladhairibh do budh uirísle sa náisiún, ceannuighthe chum na hócáide sin; agus gur háitígheadh do láithir ná raibh duine don dís seo trí bliaghanna dh'aois a n-aimsir na coimhéirghíghe sin, agus gan an duine eile inchreidte le cáil air bith an tan d'áitígheadar uaisle na tíre uile an t-éitheach do bheith aco
Air a shon san féin le haen-dearbhadh na díse seo do thug an chúirt breitheamhnas an duine uasal do bheith 'na chiontach; agus ciodh gur foilsígheadh an t-éitheach ní bhus fóirlíonta dá éis sin, air mhodh gur adbhaidh Sur Risteard Ransford, príomh-choimiséir nó giúistís na cúirte sin, an tan do-rín Cuntaois Antruim argóint leis air an ócáid, an t-aincheart do-ríneadh air an duine uasal - d'adbhaidh sé, adeirim, di féin é agus d'Iarla nuadh Luimníghe agus d'fhíor-uaislibh eile - gidh eadh, níorbh fhéidir sásamh air bith d'fhagháil don duine uasal ná tnúth leis air feadh droigheachta Achta an tSocruighthe 'bheith a bhfórsa
Leis na gnóthaibh fuathmhara diabluíghe seo do crothadh na céadta do shean-daoinibh uaisle dílse as a cceart sínseardha, iarna ttruailliúghadh go doighleighiste le bréan-análaibh nimheamhla na bhfíor-cladhaire seo
Gidh eadh, (tá) tuairim seacht míle eile do lucht teidil ná fuair an sásamh san féin, a sé sin, a n-éisteacht a ccás a n-oighreachta athardha, ciodh go raibh an oiread cirt aco chum a n-éisteachta agus do bhí ag an droing shuas, óir "as cóimhrithe gach nduine neimhchiontach nó go n-áitíthear an' atharrach é," gidh eadh, do cuireadh tar láimh iad le heasbhaidh aimsire, agus nocha bhfuaradar triail air bith ón lá san go n-uig an lá so
Agus do chum iad do ghearradh amach ó gach tnúth dá raibh le teacht, do ceapadh acht nuadh go grod dá éis sin,
Acht an Chraobhsgaoile, iomráidteach do thaoibh an chúinse seo am dheóidh léar gearradh amach iad go bráth: "atá sé leis an acht so órduithe, gach pearsa nó pearsana air nár tugadh breitheamhnas bheith neimhchiontach do réir na ccáile ainimnighthe san chéad-acht, nách cóimhreófar neimhchiontach dá éis seo iad do chum a tteidil d'áiteamh chum tighthe ná talmhan, agus gan toradh aen-bhreitheamhnais do bheith aco le fagháil dá ttabharfaoi air a neimhchionta dá éis sin, ná aon-toradh airtigiolaoi air bith"
A haithle na húsáide ainchríostamhla neamhdhaonna so don lear san míltighe do phearsanaibh neimhchiontacha do damnuígheadh gan éisteacht, nídh ná deárnadh riamh idir aon-phágánachaibh réasúnta, ní hindéanta iongna gur diombuídheach do deighileáladh leis na fir bhrataoi dílse a los a seirbhíse soiléire agus a ccruadh-fhulangadh air feadh an Rígh 'bheith 'na dhíbiorthach
As fíor, amhuil adúbhramair cheana, gurbh í aigne an Rígh an uile cheart do dhéanamh dá uile shearbhóntuighthe Éirionnacha, go háirighthe a lucht brataoi agus daoine eile do thuíll go maith uaidh é, agus d'órduidh sé cúinse pairticiulártha do chur ansa bhforfhógradh air son na ndaoine seo
Gidh eadh, an chlaon-chómhairle, nó an Cabal, do chum deaigh-íntinne an Rígh do dhéanamh neimhmbríoghach, do chuireadar a ccéill dó (ar dtúis) go raibh aní bhus mó do thalamh chailte a nÉirinn ná shásóchadh a raibh chum teidil chirt do dhéanamh chuige, (agus) do fuaradar an beag-fhábhar (ar an gcuma) so dá Ventiuraeríghibh cléibh agus dá saídiúiríghibh
Óir budh "deagh-dhaoine" iad so do réir sean-chomhráidh Shaftsbury, nách déanfaoi iad d'aistriúghadh d'aen-fhear bratuíghe ná d'aon-daoinibh eile dá fheabhas do thuilleadar é, gan sásamh do thabhairt dóibh ionann annsan uile cháil lena raibh aco; agus do bhí 'fhios aco ná raibh sin le fagháil san Euróip, mar tugadh na nithe tímpchioll, munadh bhfághfaoi Brasile nuadh amach nó Éire eile do chruthughadh
Agus an tan géilleadh an príomh-phointe seo dhóibh, do chuir cruadh-ghlas air gach fábhar dár dheónaidh an Rígh dona drongaibh dílse réamhráidte, do chuireadar an réasún ro-iongantach so ansa bhforfhógradh leis: "As iad na Gaoidhil do bhí leasmuith am fhochair 'na bhfuil sé air m'aire sásamh do thabhairt dóibh, agus ós dealrach nách fuil stoc ná ócáidíghe eile aco, féadfaid feitheamh le sásamh le ní bhus lúgha míophoínteála ná daoine eile do chur as a sealbhaibh (daoine do neartaidh iad féin leis na heastátaibh do fuaradar go holc, ciodh go rabhadar bocht go leór ag teacht a Sagsaibh dóibh 'na cceárduithe beaga truaillighthe), go mór-mhór ó deímhnigheadh dúinn gur grod go bhféadfam an sásamh san do thabhairt dóibh, atá an oiread san do thalamh chailte mhór mhaith am chómhachta do chum na hócáide seo " Gidh eadh, a n-ionad a ndúbhairt sé ag so an nídh do bhí ionráidte aige le fírinne: "Mar as gnáth annois le seal le Croimeillians na hÉirionn déanamh go sóghach, iar bhfagháil eastátuíghe móra agus stoic mhatha chum marthuinn, níl sé caothamhuil buaireamh do chur ortha
Gidh eadh, mo lucht bratuíghe, do thréig a mbaile agus a raibh aco agus d'fhuiling le sóchus gorta agus mórán cruadhtain eile do chum mo sheirbhíse leasmuith, atá sé réasúnta ansan go bhfuilingeóid siad tuille gorta nó go ttugad sásamh dóibh um thráthnóna lae an bhreitheamhnais " Adbhaim nách féidir liom a chreideamhuin gurbh í íntinn an Rígh úsáid chómh iongantach so do thabhairt dona huaislibh fír-dhílse seo; gidh eadh, go bhfuaradar an úsáid seo ní féidir a shéanadh
Agus nocha féidir le haen-phrionsa do thabharfaidh é féin le giollacht do chómhairleachaibh malluighthe don tsórt san déanamh aní bhus feárr
Annois chómh luath agus do géilleadh an t-aon-phoínte seo don Chabal, as é sin, gan na Ventiuraeríghe ná na saidiúiríghe d'aistriúghadh gan réamhshásamh, do budh é a ccéad-ghnódh mór ansan aire 'thabhairt nach biadh sásamh ar bith fágtha, agus dá bhrígh sin nach biadh nídh air bith le fagháil ag an droing do thuíll go cruaidh é, agus gomo cúis misnigh dá bpáirtíghe féin é do chum a sean-chúis mhatha do leanmhuin, agus sómpla do dhaoinibh eile gan amadáin do dhéanamh díobh féin lena ndílseacht dá bprionsa
Do chum gnótha chómh suimiúil sin do thabhairt chum chinn do cheapadar gach nídh chómh glic sin gur tugadh an talamh cailte uile a ttabharthas nó mar dhualgas d'Iarlaoibh Urmhúmhan, Anglesey, Oiriríghe, agus do Choote, do Khingston, agus do dhaoinibh móra eile, agus cuid mhór do chum úsáidíghe diadha fós, do chum iad féin do dhéanamh 'na ccáirde do Mhammon an ainchirt
Agus do fuair Coláiste Bhaile Átha Cliaith agus mórán do sgolaibh saora, a n-easboig agus cuid eile dá ccléir, mórán díbh, a n-éagmais móráin eile do tugadh do dhaoinibh ná raibh teidil air domhan aco do réir an fhorfhógradh
Agus do-ríneadar san uile le gliocas, amhuil adúbhramair, do chum nách biadh aon-talamh fágtha do-gheóbhadh na Croiméillians, agus gan san ní raibh ortha sgaradh le seilbh eastát na n-uasal so do ceapadh leis an Rígh chum a ccoda d'fhagháil mar oifigíghe do bhí 'na sheirbhís leasmuith, nó lucht cúinse ainimnighthe, nó pearsana agá raibh a tteidil do réir shíothchána '48
Agus do tugadh an cleas malluighthe seo chum cínn chómh glic sin nách fuair aon-duine amháin díobh so uile a eastát, d'aimhdheóin ar tugadh do gheallamhnaibh dóibh (agus) na ccúinsíghe do cuireadh ansa bhforfhógradh iona bhfábhar, air mhodh an ceathrar air chaogad fear ainimnighthe nó nominees - do fuair le fábhar cúinse do chur a nAcht an Chraobhsgaoile do chum a ttighthe sínsir nó a bpríomh-shuidheacháin do thabhairt dóibh agus dá mhíle acraoi talmhan taoibh leó - do fuaradar iad féin 'na nominees dáiríribh, as é sin, nomine restorable, non re, do réir magaigh nó fonóide Iarla Oiriríghe
Óir ní bhfuair acht fír-bheagán díobh aon-tsochar suimeamhuil, ná neach air domhan dá m'fhéidir liom-sa d'fhagháil amach toradh iomlán an chúinse sin, le huireasbhaidh sásaimh do tabharfaoi dona Croiméillians do bhí a seilbh na n-eastát
Agus do chum go ccuirfidís a ccroidhthe chum suaimhnis, nó fós do chum ná fágfaoi tnúth aco le fuasgladh air bith, do cuireadh an cúinse réamhráidte a cclaon-Acht an Chraobhsgaoile do ghearrann amach go bráth iad ó chabhair air bith
Agus mar agaisín lena ccompórd, na Sóloin ghlioca so agá raibh 'fhios ná raibh dlígh nó soísgéal lena ngnóthaibh, óir go m'ionann agus Túr Bhaibel gach a ndeárnadar do nithibh contrárdha le ceart agus le fírinne, ionnus go ndúbhradar na dlightheóiríghe do budh ábalta a Sagsaibh go minic ná raibh 'fhios aco féin cia an chéadfadh dlígh d'fhéadfaidís do thaisbeánadh lena ngnóthaibh, gidh eadh, do sgaipeadar an ceó so go huile ionnus go raibh sé chómh soilseach leis an ngréin am nóin, agus san chómh réidh agus do sgaoil an macaomh ó Mhacedonia snuidhm Góirdian
Óir d'fhógruígheadar agus d'achtuígheadar dá n-éirgheódh doubhta a n-aon-chúinse ansna hachtaibh réamhráidhte, a iompódh a bhfábhar na bProtestún, ós iad budh mhiann leó do shocrúghadh
Do budh é seo punctum an sgéil agus an buille déaghnach dá ngnódh uile, do chríochnuidh diamharrúin nó mistéir na malluightheachta gan diospóireacht, agus nár fhág slígh air bith ag na Catoilicíghibh ceart d'iarraidh ná tnúth do bheith leis ó ghiúistísibh agus ó choistíbh Croiméillians
Ag so mar do míophointeáladh na daoine dona dílse seo tar éis na mór-thnútha réasúnta do bhí aco do thaoibh a seirbhísighe iomdha don Rígh amuith is ag baile agus a gheallamhna iomdha dhóibh air an ccúntas san
Agus tar éis ar chathadar dá n-aimsir go costasamhúil tímpchioll na Cúirte ní bhfuaradar sásamh air domhan acht leigion dóibh marthuinn air an aer, nó gurbh í toil Dé iad féin 's a Rígh do ghairm don tsaoghal eile chum a ccúntais do dhéanamh suas, áit ionar deimhin liom gur feárr ionracas nó macántacht curtha don ghorta ná ímpreacht an domhain, mádh olc do fríth í nó má claon do riaghluíghthear í
Óir mar adeir an chéid-Rígh Cormac ansna focalaibh oirdhearca so: "An cómhaireamh céadna ríoghachta do thaisbeáin an diabhal dár Slánughthóir agus a nglóire uile, ní fiúdh iad a ngabháil le neamhonóir ná le diombuídheachas do chuireas anam duine a ccontabhairt, agus gur fiúdh aní bhus mó do dhomhanaibh an t-anam san ná atá do ríoghachtaibh ansa domhan so"
Óir as fíor an rádh, Deus non irridetur, ní cóir do mhórdhacht shaoghalta fonómhuid do dhéanamh faoi Dhia; óir as déine do bhiaidh Dia air prionsaoibh tighearnamhla do thaoibh a n-éagcóra, óir nách fuil ortha cúntas do thabhairt do neach iona ngnóthaibh acht do Dhia amháin
Agus leis an réasún san do labhair an fháig ríogadh go friochnúmhach leis an Uilea-chómhachtach: "A mbiaidh páirt air bith ag cómhachtach an ainchirt, do-ghnídh olc le dlígh, leatsa " Gidh eadh, a mhac gaoiseach, Rígh Solamh, an feadh do bhí an Spioraid Naomh ag oibriúghadh ann tráchtann ní bhus fóirlíonta air an ócáid iona Leabhar iomráidteach na Gaoise, caib
vi, mar a n-abair: "Déanfaidh an t-aincheart an domhan uile do chur air neimhnídh, agus déanfaidh an droch-dheileáil suídheacháin na ndaoine mór-chomhachtacha do theilgion taoibh síos suas
Dá bhrígh sin éistidh, ó a ríghthe, agus tuigidh; foghluimidh sin, a ghiúistísíghe an domhain uile; tugaidh cluas leis seo, a lucht riaghluithe na ndaoine agus do-ghnídh mórdháil a n-iomadúmhlacht na náisiún
Óir as ón tTighearna atá cómhachta aguibh, agus áird-cheannas ón Té as aoirde, do dhéanfaidh fromhadh air bhúr ngníomhaibh agus cuardúghadh air bhúr ccómhairlíbh
Do bhrígh go rabhúir a n-úr ministéiríghe air A ríoghacht agus ná tugabhair an breitheamhnas ceart, agus nár choimeádúir an dlígh, agus nár siúbhladh libh do réir cómhairle Dé, tiucfaidh Sé oruibh go grod agus go feargach; óir as cruaidh an breitheamhnas thiucfaidh ortha so do shuidh a n-áitibh árda
Tabharfaidh A thrócuire párdún don bhuídhin do budh uirísle; gidh eadh, buidhean an mhór-chómhachta as mór an céasadh do-gheóbhaid, óir an Té atá 'na thighearna ós na huile ní bhiaidh eagla Aige roimh phearsain aon-duine, agus nocha mbiaidh oghmós Aige do mhórdhacht dhuine air bith, óir as É do chruithidh an mór agus an beag, agus as ionann a shuím ionta " Do budh é machtnamh an phointe ócáidigh seo do theagasg Críostuíghe, do bhaineas go hinnmheódhanach leis gach nduine a ccómhachtaibh agus aní bhus pairticiulártha le prionsaoibh tighearnamhla, faoi ndeara don chéid-Rígh Cormac labhairt chómh haireach san do thaoibh ciontuighthe aindleaghthaigh Iarla Strafford: "Atáim chómh fada san ó shaoradh ná ó shéanadh an aonta san air mo thaoibh féin (óir toil iomlán níor bhudh eadh é) do chum a bhásuighthe, óir níor tuigeadh damh gur thuilleadar a chionta é do réir an dlígh, nár chorruidh mo choinsias me riamh aní bhus mó ná do-rín
Agus as cómhartha san air m'aithríghe: d'adbhas go minic do Dhia agus do dhuine mar ghníomh laige pheacamhuil d'fhoilsidh gur mhó m'eagla roimh dhuine ná roimh Dhia; agus ní fiúdh duine dá ttáinidh riamh A ainim ná A ionad do ghabháil air talamh do sheachnóidh míophointeála Stáit le gníomhaibh chómh haincheart san; agus ní féidir le caothamhlacht phoibillíghe air bith a nglanadh ná sásamh do thabhairt ionta
Agus nochar chaill ceart-bhreitheamhnais Dé fá dheóigh gan fallsacht na céadfadh so do thaisbeánadh don tsaoghal: as í sin, feárr aende amháin do chailleamhuin, ciodh éagcórach, ná na daoine 'bheith míoshásta agus loitithe
Do-gheibhim an cealg so am anam a ttaoibh láimhe air bith do bheith (agus atá 'fhios ag Dia go neamhthoilthinneach) a ndorta fola aende amháin go héagcórach, ciodh gur a bhfuirm agus fé chlócadh an chirt do-ríneadh é agus chum oilc phoibillighe do sheachnadh " Annois má bhí aithreachas chómh mór san air an Rígh maith míofhoirtiúnach so do thaoibh a slighe féin do thabhairt do ráig daoine doigh-riaghluithe a n-aghaidh anma aende amháin do bhí gan séanadh ciontach, ciodh nách a ttréason, gidh eadh, a mórán claen-bhearta eile air feadh a riaghluithe air Éirinn, créad an aithríghe do budh iontuigthe dhúinn do dhéanfadh sé dá mbiadh sé do mhíofhoirtiún air Acht éagsamhuil an tSocruithe do cheapadh, ciodh ná rabhadar meódhain chómh hócáideach le déanamh an Achta so agus do bhí le básúghadh Strafford, gidh eadh, do dhamnaidh an tAcht réamhráidte seo, ní haende amháin acht na mílte do phearsanaibh dílse neimhchiontacha, ní chum báis láithrigh, óir budh mhaith sin, acht chum báis ríghin dho-fhulaing an' órluíghibh, as é sin, don ghorta nárbh fhéidir do sheachna
Acht, a n-aonfhocal amháin, iona ndeárnadh tiomargan air aincheart; le a bhfuaradar príomh-thraotúirighe agus rígh-rebelliúin réapuibliocánacha dualgais neimhmeódhanacha; agus le a ndeárnadh míophointeáil do shearbhóntaoibh dílse d'fhoilsidh a ccródhacht air feadh mórán bliadhan a seirbhís na Coróinne, a bhfagháil an luacht saothair do thuilleadar agus do gealladh dóibh; agus fós do dhamnaidh iad gan éisteacht agus do bhain ceart a n-athardha dhíobh do chum sásaimh a ndearg-námhad; agus do chuir uimhir neimhmeódhanach do bhaintreabhachaibh agus do dhíthleachtaoibh bochtadh ag iarraidh déirce; do chlaen-iompuidh creideamhuin phoibillíghe; agus a n-aon-fhocal amháin d'iompuidh an ceart ansan uile cháil taoibh síos suas
As deimhin gur droch-úsáideadh agus gur mealladh an Rígh go lán-mhór lena mhinistéiríbh malluighthe do thaoibh mar d'fhulaing sé an t-aincheart uile seo do dhéanamh an' ainim agus ionann agus go mo é a ghníomh féin é
Gidh eadh, ag so an cheist: cia chuir d'oibliogáid air an sórt san ministéiríghe do thoghadh, nó fós do thug do réim dóibh droch-úsáid chómh neimhmeódhanach san do thabhairt dá úghdarrás ríogadh
As deimhneach liom go ndéanfadh sé a ghnódh aní do budh fheárr dá ndéineadh sé do réir athar ríogadh Sholaimh do cheannaidh go cruaidh agus do thuig créad an chinneamhuin do rígh iontaoibh do thabhairt le daoinibh dro'-cháileacha, go mór-mhór a ngnóthaibh suimeamhla a ríoghachta
Agus dá bhrígh sin, iona chómhairle dhéaghnaigh do Phrionsa Wales d'fhág sé le huacht aige an ceacht oirdheirc seo: "Ag so mo chómhairle agus m'ordúghadh dhuit, go ndéanfadh machtnamh friochnúmhach air na míghníomhaibh do thionsguin mo thrioblóid-si do chum go seachnófádh iad
Ná géill chómh mór san do dhuine air bith do thaoibh a chómhairle, a dhíograis, ná a chéille, do chum riaghluithe mórghnótha, as é sin a ccásaibh creidimh nó cirt, agus go ttabharfá laig-mheas agad féin ná ag daoinibh eile air do bhreitheamhnas féin
Óir as díograisíghe agus as neamhchlaoine bhiaidh do thuigsin féin chum búntáiste do choróinne ná tuigsin duine eile
Le súil chruínn agus le láimh neamhchlaoin roínn d'fhábhar agus do dhualgais air an uile dhuine do réir a mhath-cháile
Seo mar d'iompódh tú croidhthe na ndeagh-dhaoine ort, agus fós na ndroch-dhaoine, óir, ciodh nach maith iad féin, as ait leó cruaidh-shlighte na subháilcíghe d'fhaicsin dá mílsiughadh le dualgasaibh teamporáltha " As fíor-oirdheirc an teagasg é seo go deimhin agus as ró-chontrárdha le meódhan Chlarendon chríonna,
"déin mórán dod naimhde agus ní baoghal duit do cháirde " Agus as é an meódhan déaghnach so do leanadh go mío-fhoirtiúnach a bhfad tar éis athghairmthe an Rígh, ionnus nách iad amháin an bhuídhean nár ghaibh le haon-taobh acht fós iad so do bhí go n-uige sin 'na bhfíor-cháirdibh don Choróinn d'iompuidh amach fá dheóigh 'na ndearg-námhuid don Rígh
Dá bhrígh sin, ós "a ttástáil do-géabhthar eólas," ní féidir linn gan adbháil gurb é an céid-mheódhan as feárr agus an meódhan déaghnach as measa do chum riaghluithe ríoghachta
Gidh eadh, an nídh adeir ár n-úghdar ríogadh iona dhiaigh sin, ag críochnúghadh 'aitheanta athardha, taisbeánann sé an oiread san do mhórdhacht aigne agus do aonta Chríostamhuil nách féidir liom a cceart dá ghnáth-chuímhne gan a luadh: "Munadh bhfághad-sa ná thusa ár cceart go bráth, luíghfidh díoghaltas Dé air ár searbhóntuighthe le cothúghadh iona bpeacaoibh agus le hiad féin do mhealladh le sóchus a malluightheachta
Atá tnúth agam go ttiúbhraidh Dia dhuit-se agus damh-sa na grása san do mhúinfidh agus do neartóchuidh sinn chum déanamh gan coróinn, ionann agus dá mbiadh sí aguinn, óir ní fiúdh í a tógbháil suas ná a gabháil air théarmaoibh solacha neamhonóireacha neimh-chreideamhacha " Dá cceirt-leantaoi na teagaisg fhóirlíonta fhulláine seo ansa réimheas dhéaghnach ní bhiadh oiread do chúis gearáin annois ag aon-Chabhailiar Gall>da, ná dílseach Gaodhalach, ná an Choróinn d'fhulang an oiread san iompuighthe éagsamhlacha agus do chuir iongna ar an domhan uile
Agus a ttaoibh an leithsgéil tugtha, saoilim go raibh sé bacach ó phriónsa Chríostamhuil milleán gníomha poibillíghe ainchirt do chathamh air a mhinistéiríghibh, óir nách féidir a shéanadh go raibh sé féin freagarthach a láithir Dé ans gach aincheart dá ndeárnadh
Óir ann gach cúirt as é an príomhfhágh atá freagarthach a ngníomh an fho-dhuine; agus as riaghail a réasún é, ionmholta idir na págánaigh, go ttugaid lucht cómhachta úghdarrás chum na ccurtha so d'fhéadfaidís do chur air ccúl agus ná cuirid
Qui non vetat peccare, cum posset, jubet
Agus atá an sgríbhinn dhiadha ag teacht leis anídh ccéadna
Óir gan aon-rod do rádh le Rígh Ahab (ag ná raibh aon-lámh a ndúnmharbhadh nó a murdar Naboth acht go ndeárnadh úsáid dá ainim agus dá shéaladh - do tugadh breitheamhnas le hordúghadh Dé féin air, ionann agus dá mo é a ghníomh féin é) atá sompla uathbhásach aguinn air Eli an tÁrd-Shagart, tar éis é 'riaghlúghadh an Phobail Eabhra dá fhithchid bliadhan, do tháinidh chum droi'-chríche do thaoibh cionta nár comóradh leis féin acht lena chlainn mhíoghrástamhla
Agus mar aithbhreitheamhnas air do thaoibh malluightheachta d'fhulang a bpearsanaibh do bhí fána smacht, do haistrígheadh an Árd-Shagartóireacht go huile chum droinge eile
Cuireann so a ccuímhne dhamh pasáiste ro-nótálta ann Aristippus intleachtach Mhonsieur de Balzac, iar ttráchta dhó iona sheachtmhadh cómhrádh air na mór-oilc ghnáthacha do-ghníthear le ministéiribh malluighthe agus le lucht fábhair thóstalacha, mar a ndeineann sé réasúntacht ro-áluinn air an ócáid amhlaidh so: "Ann so uile ní pheacuígheann an prionsa, gidh eadh, ní chlaonann sé ó bheith ciontach
Níl párdún le fagháil agá ainbhfios; ní subháilce air bith a fhoighde; agus gach anordúghadh nach feasach dó nó d'fhulingeann sé do dhéanamh, atá sé ionchurtha iona aghaidh a láithir Dé ionann agus dá mo é féin do dhéanfadh an gníomh
Le réasún mór dá bhrígh sin, an prionsa san do cruithígheadh do réir croídhe Dé iarann sé air Dhia a ttéarmaoibh soiléire agus san a tteasuígheacht iomláin a úrnaithe, go nglanfadh é ó chiontaibh sicréideacha agus a shaoradh ó pheacaoibh daoine eile " Annois ná deímhnígheann an focal déaghnach so nár chóir do ríoghaibh bheith sásta lena neimhchiontaibh pearsonáltha nó pairticiulártha féin, agus ná foghnann sé dhóibh bheith ceart iona ngníomhaibh féin má chaillid iad féin le haincheart a ministéiríghe
"Agus anso," adeir an tAristippus céadna, "ní féidir liom a léigion tarm an teasuígheacht neimhmeódhanach air an ócáid seo do thaisbeáin eaguilseach riaghalta san Iottáill a seanmóir do-rín sé a láithir phrionsa na tíre sin
Ag tráchta air diúitéithibh ríghthe do bhris sé amach ansna focalaibh seo, ag díriughadh a chómhráidh chum an phriónsa: "Aréir do-ríneadh taidhreamh áithbhéiseach damh
Do shaoileas gur fhosguil an talamh reómham agus gur fhéachas go díreach ionna mheódhan
Do-ríneas machtnamh air pheannaidibh an tsaoghail eile agus an uile uathbhás leanas ceirt-bhreitheamhnas Dé, agus ó shoin as air éigin atáim socair am íntinn
Idir dhroch-dhaoinibh na sean-aimsire do-chonnarc mórán do dhaoinibh na haimsire seo,
cúil-ghearthóirighe, fealtóirighe, mallaghthóiríghe, agus saobh-chráibhthigh, ag rith le himiol na huamha san
Gidh eadh, mar do-ríneas machtnamh iona mbeatha air chómharthaoibh soléire a malluightheachta, ní dheárna iongna dá ttiacht chum na háite 'na bhfeacadh iad ag máirseáil
As é do chuir iongna mhór orm ós cionn an uile nídh tusa d'fhaicsin idir an droing mhíofhoirtiúnaigh seo air bruach a ccailleamhna
Agus fé mar do sganruígheadh (agus) do corruígheadh me le nuadhacht na nithe seo do labhras ós árd leat-sa agá rádh: "An féidir gur dhamnuidh duine é féin le guídhe chum Dé agus go rachfádh go hiofrann, tusa, an prionsa as fearr agus as deaigh-chreidimh ansa domhan"
Agus uime sin gur fhreagrais mé le hosna: "Ní ag dul ann atáim acht dom ghiolluígheacht ann atáthar
"" Air an ttaoibh eile, ciodh go ccuirfimís do leataoibh aon-smaoineamh air an saoghal eile, agus a mheas maraon leó so ainimnighthe san Scriptiúir Naomhtha nó le falsóntaoibh glioma-chaocha na sean-aimsire ná fuil aen-Dia ann, nó má tá ná tugann aire air bith air ghnóthaibh daonna, gidh eadh, má ghnídhmíd machtnamh friochnúmhach créad mar do cóimhrígheadh an ceart san uile aimsir 'na cháil chómh oirdheirc, chómh diadha san, gur ghairm Cicero go tuílte de "máighistreás agus bainríoghan na subháilcíghe uile," agus nách iad amháin an dream budh gliocadh idir na págánachaibh do chóirimh 'na mheódhan fuaindemeantamhuil fiat justitia et ruat caelum, acht fós na daoine budh dhonadh air domhan, gur ghrádhadar agus gur mholadar an ceart ansa droing agá mbíodh déileáil aco leó as a ttáinidh an críon-rádh: justitia etiam inter latrones - uime sin ní féidir linn gan a chríochnúghadh nách fuil nídh air bith as neimhghlioca do phrionsa do dhéanamh ná bheith ciontach a n-aincheart poibillíghe, óir ná déanfadh aenídh eile chómh fuathmhar a ccroidhthibh a dhaoine é
Óir mar adeirthear: iomdha duine air a mbagarann an té ghnídh eágcóir ar aende amháin, multis minatur qui facit uni injuriam
Agus amhuil mar ghrádhaid na ríghthe air uairibh an tréason, gidh eadh, as fuathmhur leó an traotúir dá mhéid foghnamh do-ghnídh sé dhóibh, amhlaidh san as fuathmhar lena (searbhóntuighthibh) prionsaoi ainchearta agus fós leó-so do-ghnídh búntáiste dá n-aincheart, óir do-bheir seo réasún dóibh eagla do bheith ortha go mo é a ccás féin uair éigin an nídh céadna d'imtheacht ortha
Ní tháinidh rígh ó chruthúghadh an domhain as mó thug dualgas do phrímh-rebelliúnaibh air chostas a shearbhóntuighthe dílse ná thug an dara Cormac do Chruiméillians na hÉirionn
Gidh eadh, do bhí sé chómh fada san óna ngrádh do tharrang air go raibh cóimhéirghíghe ghenearáltha aco chum a déanta an' aghaidh san mbliadhain 1663
Gidh eadh, do foilsígheadh a ttráith anídh seo a mBaile Átha Cliaith agus do héisteadh leis san uair sin le hídiughadh triair d'fhoghchladhairighibh gan áird; agus do tugadh párdún fóirlíonta dona príomh-thraotúiríghibh agus dá bpáirtighthibh, do breithnígheadh ábalta air bhrise tré neadaibh damháin allaidh an dlígh, a n-anma ceart-chailte agus a n-eastáit do fuaradar go haincheart
Agus ciodh go ttug an Rígh mathachas dona plotaeríghibh níor mhiann leó-san mathachas do thabhairt dó-san
Agus uime sin, san mbliadhain 1671, seo chum oibre airís iad air an ócáid ccéadna
Gidh eadh, do cuireadh stad anso iona thúis agus do múchadh é gan dorta fola air bith; ansan do stadadar tréimhse nó gur oibridh Plot Oates ann '79 misneach nuadh ionta
Ansan do chathadar an clócadh dhíobh agus d'oibrídheadar go tréan chum an riaghluithe ríoghadh do leagadh lena bplotaibh fallsa agus lena n-eachuiníghthíbh beagnáireacha do chum Bille buartha an Gheártha Amach do chur a bhfeidhm
Agus an tan do theip an iarracht san ortha do bhádar uile ollamh, dá mbuailtíghe an buille le a raibh tnúth aco le méirdrigh thraotúrtha an Ryehouse, le croídhe agus le láimh do chum an riaghluithe ríogadh do chiorrbhadh, rúta agus brainse, do chum an bhealaigh d'fhosgladh agus slígh 'dhéanamh do chum an ghnótha ghrádhmhair, bheith gan aen-rígh
Machtnaimh toradh beannuighthe an mheódhain ghlic seo Chlarendon,
déin mórán dod naimhdibh, etc
Fá dheóigh, a ttástáil an uile aimsire do gheibhimíd gurb é an t-iónracas gliocas as feárr agus an riaghail as siúrálta dhúinn go haonta chum siubhail lé tré cheó Aegypsiánach gnótha daonna
Do thuig an chéid-Rígh Cormac, ciodh gur mealladh a ttosach a thrioblóidíghe é, an fhírinne seo fá dheóigh agus fallsacht meódhan eile, an tan labhair sé na briathra fír-Chríostamhla so: "Do budh í toil Dé na breitheamhnuis seo do chur orm mar mheódhan do chum me theagasg gurbh í riaghail ghliocais as feárr an ceart do thoghadh roimh aon-tsólás eile agus síothcháin mo choinsiais roimh choimeád mo ríoghachta " Ós é seo an cás cad déarfaid daoine leis na ministéiríbh Stáit do-ghnídh a ngnódh lae agus oidhche a bprionsa do tharrang as an mbóthar mór réidh seo do chum casán cúmhangadh cama a ccladhaireachta agus a ccalaoise féin
Dar ndóith ní féidir a mheas gur maith air bith do mheamhraoid ná iarracht do budh fheárr do thabhairt ná a máighistir do tharrang ann labyrinth iona ccaithfidh sé é féin do chailleamhuin, nó adbháil go bráth bheith fá oibliogáid agá ccéill sin dá ttigidh leó coghnadh leis chum teacht as na deacrachaibh ionar mhealladar féin roimhe sin é lena ccleasuígheacht
Iar machtnamh an sgéil uile tuigim (gur) réasúnta a chríochnúghadh ná fuil riaghail ghliocais as feárr do phrionsa agus dá dhaoinibh ná deileáil cheart mhacánta do dhéanamh leis an saoghal uile
Uime sin níl nídh air bith as ócáidíghe do ríghthibh ná iad so do bhreithniughadh go haireach agus do sheachnadh do chomhairleóghadh dóibh a ccúrsa do stiúradh le haon-chompás eile
As maith do thuig an Rígh budh gliocadh do ríoghaibh an fhírinne seo an tan do labhair sé na bréithre seo: "Tóg na droch-dhaoine ó láithir an rígh agus biaidh a réimheas fóirlíonta don cheart " Óir as follus gibé chómhairlígheas a phrionsa, do chum caothumhlacht gliocais, gníomha contrárdha don cheart do dhéanamh, ná a réimheas do neartúghadh air fhuaindement eile ar bith acht air philéaraibh nádúrtha riaghluígheachta agus le dualgasaibh agus le pionósaibh ceart-rointe, ní órduigheann sé a réimheas do bheith sonuighe ná buan, agus uime sin do budh ionchóimhrithe é idir an chuid budh mheasa dá naimhdibh
DO CHUM MÓRDHACHT MHÓRDHÁLAIGH AN RÍGH: deimhniúghadh díleas agus réamhthaisbeánadh uiríseal uaisle agus ársa Catoilicithe Rómhánacha na hÉirionn
Bhúr searbhóntuighthe dílse, Catoilicithe Rómhánacha na hÉirionn, uasal agus ársa, (ag breithniúghadh go haireach air na deacrachaibh iomdha faoi a raibh ríoghacht na Breatainne Móire ag osnaigheal le fithche bliadhan roimh bhur n-athghairm sonuíghe-si; agus le ár smaointibh cathacha le a ttarraingthear tuille mór osnaighe ónár mbrollachaibh agus deóradh ó ár súilíbh, ní hé amháin do thaoibh gach deacamhúil agus doghrainne dá bhfuilingid Catoilicithe na tíre míofhoirtiúnaighe seo annois féin, agus fós a meódhan na lúthghára agus an gháirdeachais phoibillige do-ríneadh do thaoibh athghairmthe sonuíghe do mhórdhachta, acht fós ag dlúth-chuardúghadh créad í an chúis fá bhfuilingimíd na cruadhtain neimhmeódhanacha so; agus ag déanamh machtnaimh air an dílseacht atá d'fhiachaibh oruinn agus budh cheart dúinn do réir dlighthe diadha agus daonna, agus 'na bhfuilimíd agus 'na rabhamair gach uair ollamh chum a dhearbhadh agus a chóimhlíonadh dhíbh-se, ár n-aon-aird-thighearna air talamh, agus air an scannail dá éis sin do chaithid daoine d'áirighthe le nách toil ár ccreideamh do thuigsin go ceart air ár ndílseacht, ionann agus ná biadh sí freagarthach d'úmhlaoigheacht dhiúiteamhuil don árd-mháighistir theamporálta, agus fós mar atá sé ceangailte a ccoinsias oruinn ár ndíthchioll do dhéanamh do bhrollach ríoga-sa do ghlanadh ó uamhan ná ó fhoiréad air bith linn do thaoibh aenídh dá mbreacaid daoine dhuit le a fuathmhar ár ccomaoine agus ár náisiún; agus do chum na scannaile sin do sgrios dínn agus do chum an óidium do luigheadúghadh fó ar luidh ár ccreidiomh le céad bliadhan annois fá dheóigh idir dhaoinibh eile Críostamhla ansna náisiúnaibh seo d'adhrann Dia a modh chontrárdha linne) iarraimíd go huiríseal do phárdún do chum sinn féin agus ár ccreideamh naomhtha do shaoradh, ansa pháirt seo dár ndílseacht, leis an dearbhadh so ionár ndiaidh do-ghnídhmíd (ag déanamh aithris air an sompladh maith annois go déaghnach do thug ár nEaglais dúinn agus ag leanmhuin an teagaisg ghenearálta do ghnáthuígheann an Teampoll Catoilicíghe) - an dearbhadh, adeirim, do-ghnídhmíd a radharc na bhFlathas agus a láithir do mhórdhachta-sa go háitighthe agus go fírinneach gan saodh mionn ná búntáiste: Adbhamaoid agus áitímíd gur tú ár rígh dlightheach fírinneach, áird-thighearna agus ceart-uachtarán ríoghachta so na hÉirionn agus do thighearnaisíghe eile uile
Agus dá bhrígh sin adbhaimíd agus áitímíd sinn féin ceangailte fé pheannaid peacadh úmhlaoigheacht do thabhairt dod mhórdhacht a ngnóthaibh tíorthamhla agus teamporálta chómh mór le haon-chuid eile dod shearbhóntaoibh do réir mar d'orduíghid dlighthe agus riaghlacha na ríoghachta so dhúinn é, agus san a n-aghaidh aon-chómhachta ná teidil ón bPápa ná ó cheannas na Rómha, nó aen-bhreitheamhnas ná forfhógradh d'aen-chineál ná cáil air bith tugtha ná le tabhairt ón bPápa, ná ó ndeachaidh roimhe ná a ttiucfaidh iona dhiaigh, ná aon-úghdarrás spirideálta ná teamporálta le tiacht ná tugtha uaidh féin ná óna chómhachta a n-aghaidh do mhórdhachta-sa ná t'úghdarráis ríogadh
Adbhaimíd fós agus cuirfimíd a ngíomh ár ndílseacht agus ár ccáirdeas air feadh ár ndíthchill lead mhórdhacht
Agus séanamaoid agus diúltaoimíd don uile chómhachta eachtrann, pápamhuil ná prionsamhuil, spioraideálta nó teamporálta, do budh dealrach nó adéarfadh go saorfadh nó go sgaoilfeadh nó go ttiúbhradh asbolóid dúinn ón oibliogáid seo, nó do thiúbhradh a n-aen-tslígh toil ná cead dúinn buairt do thionsgna, arm do thógbháil, ná ionsuíghe arráideach air bith do dhéanamh a n-aghaidh mórdhachta do phearsan, t'úghdarráis ríoga, ná an stáit, ná riaghluighthe do ríoghachta, le sinn uile do bheith ollamh ní hé amháin do chum fhoilsithe agus fhios do thabhairt duit féin agus dod mhinistéiribh ar an uile thréason at aghaidh féin (ná iona n-aghaidh-sion) do chloisfimíd, acht fós (do chum) ár n-anama do chailleamhuin ag caomhna do phearsan agus t'úghdarráis ríogadh, agus (do chum) cur a n-aghaidh lenár n-uile chómhachta gach cóimhéirghíghe ná iarracht air bith dá ttabharfaoi air do mhórdhacht-sa, ceapuighthe le cúis ná le teidiol air bith ná neartuighthe le cómhachta ná úghdarrás eachtrann air bith
Agus ní bhus faide, adbhamaoid go hosguilte gurab iad prionsaoi agus árd-gobhernéríghe, gibé air bith a ccreideamh, as oifigíghe nó as lefteanóntuíghe ag Dia air talamh agus gur ceart úmhlaoigheacht do thabhairt dóibh do réir dlighthe gach tíre fó leith a n-uile ghnóthaibh tíorthamhla agus teamporálta
Agus dá bhrígh sin, séanaimíd annois an uile theagasg agus úghdarrás contrárdha leis seo; agus cóimhríghmíd malluighthe agus a n-aghaidh focail Dé a thuigsin nách miste d'aen-tsearbhóntuíghe príomháideach murdar nó dúnmharbhadh do dhéanamh air úngtha Dé uile-chómhachtaigh,
a phrionsa, má bhí atharrach creidimh aige, agus séanamaoid agus diúltaoimíd dó mar ghnódh dhamanta dhiabluíghe
Ós iad so pointíghe ár ccreidimh a ttaoibh dílseacht agus úmhlaoigheachta d'úghdarás do mhórdhachta-sa, agus (ó tá) ár n-aire agus ár n-oghmós nó ár comaoine le cómhachta nó le huachtarántacht na Rómha (a ngnóthaibh sprideálta go haonta) gan luídheachán air an umhlaigheacht díleas atá ceangailte oruinn (le ár mbreith), le dlígh Dé agus duine, dod mhórdhacht-sa mar uachtarán dlightheach nádúrtha, sínte do láithir cosadh do mhórdhachta athchuiníghmíd go ró-uiríseal go ndéanfar do shearbhóntuighthe, Catoilicithe Rómhánacha na hÉirionn uile, do thabharfaidh a n-aonta do chum an dearbhadh poibillíghe dílseachta so, do chaomhna ó ghéirleanmhuin nó ó inghreim do thaoibh gnáthúghadh a ccreidimh, agus gach sein-dlígh dá ndeárnadh iona n-aghaidh air an ócáid sin do chur air ccúl
Lucás Iarla Fiongál
Mata Plaincéad Dúnsay
Murchadh Iarla Ínse Í Chuínn
Crustóir Plaincéad
Donnchadh Iarla Chlainne Carthaigh
Sur Séamus Díolún
Oiliféar Iarla Thíre Conaill Coirn
Crustóir Ó Briain
Tiobóid Iarla Cháirlingfort Roibeárd Talbóid, bart
Éamonn Bíocán Mhont Gearóid Uilliog Do Búrc, bart
Tomás Bíocán Díolún
Éadbhárd Mac Harry, bart
Artúr Bíocán Aoibh Each Valentín Brún, bart
Uilliam Bíocán Chlane
Lucás Bath, bart
Cormac Bíocán Mhusgraoi Sur Hanraoi Slingsby
Uilliam Bíocán Taaffe
Sur Seón Bellew
Oiliféar Barún Lughaidh Coirnel Uilliam Do Búrc
Uilliam Barún Chaisleáin Conaill Coir
Seaán Mac Giolladh Pháttraig Coirnél Chormac Diolún
Coirnel Miolún Paor
Matha Plaincéad Esquire
Lt
Coir
Piaras De Léis
Lt
Coirnél Naisias Inseadeún
L
Coirn
Uilliog Do Búrc
Coirn
Brian Mac Mathghamhna
L
Coirn
Tomás Scúrlóg
Coirn
Maol Muire Ó Réidhill
Seathfrún Brún
Coirn
Geilbert Talbóid
Seaán Breathnach
Éadbhard Plaincéad Esquire
Páttraig Ó Briain
Sur Niocolás Plaincéad
Séamus mac Gearailt
Seaán Talbóid
Seaán Pléimionn
Tomás Lustarael
Peattair Síorlóg
Seón Hollywood
Crustóir Archbold
Hanraoi Ó Néill
Páttraig Ó Mórradh
Dudly Bagnal
Niocalás Ó hÉilíghe
Hanraoi Dracket
Piaras Builtéar Callan
Éadbhard Builtéar
Piaras Builtéar
Niocalás Dorchaoi
Seón Seagrave
Páttraig Sáirséal
An Sáirséalach do budh Tighearna Lúcan dá éis sin
Risteárd Wadding
Tomás Brún
Oiliféar Caisil
Seaán Mac na Mara
Páttraig Clinton
Séamus Talbóid
Captaen Crustóir Turner
Seón Balif
Seón Bagot
Séamus Talbóid, Teampoll Óig
Uilliam Grás
Páttraig Archer
Seaán Ártúr
Lucás Dúdál
Marcus Lassan
Pilib do Hoaradh
Crustóir Aylmer
Séamus Barnwall
Séamuis Plaincéad
Séamus Allen
Tomás St
Seaán
Tomás Cantwell
Uilliam Barradh Óg
Éamonn Díolún
Risteárd Strange
Séamus Builtéar
Páttraig Boylon
Uaithne Colclough
Séamus Do Faoit
Tomás Sáirséal
Major Labhrás Dempsey
Piaras Nangle
Cap
Risteárd Ó Díomasaigh
Seón Wolverston
Éadbhárd Innsiodún
Micheál Bret
Páttraig Porter
Major Marcus Furlong
ÓRÁID DHÉAGHNACH AGUS BRIATHRA BÁIS OILIFÉIR PLAINCÉAD, ÁIRRDEASBOIG ÁRDA MACHA AGUS PRÍOMHFHÁIGH ÉIRIONN, AN CHÉAD LÁ DO JULY 1681
D'iarr an Sirriam a phriosúnach, agus do tógbhadh a ccairt é do chum é chrochadh, a chroídhe agus 'inithear do tharrang as, agus ceathramhna do dhéanamh de
Iona phasáiste chum láithrigh a ídithe do-rín sé mórán d'úrnaighthibh teasuighe lán do ghrádh Dé agus do charthannacht dá chomharsain
An uair ráinidh sé go Tyburn agus do ceangladh suas é, suil do tarraingeadh an chairt uaidh do-rín sé le sóchas iongantach an óráid seo síos: Do sheasmhas mo thriail beagán laethe ó shoin ag bínse an Rígh agus as grod go ccaithfiod mo lámh do thógbháil ag bínse Rígh na Ríghthe agus me féin do thaisbeánadh a láithir an Ghiúistís nách féidir a mhealladh (le) bréig-fhínnéibh fallsa ná le claon-dhearbhaibh, óir as aithnid dó sicréidíghe croidhthe agus nochan féidir leis neach air bith do mhealladh, ná breitheamhnas aincheart do thabhairt, ná claonadh le hóghmós do phearsanaibh, óir (ós é an mhathas uile é agus an giúistís rói-cheart) tabharfaidh dualgas síorruídhe air son deagh-oibreacha agus pionóis ionchosmhuil air son sáruighthe a aitheanta dá luíghead é
Agus ós í seo an ghlain-fhírinne dheímhnightheach budh mhalluighthe an gníomh agus budh chontrárdha dom shonas síorruídhe dá ndéanfainn annois le deímhniúghadh nídh air bith a n-aghaidh na fírinne, peacadh gráineamhuil do chum damaint shíorruidhe do thuilleamh dam féin go ró-ghrod, ó ná fuil fuasgladh air bith ná tnúth le párdún
Dá bhrígh sin adbhóidh mé an fhírinne, gan saodh air bith, acht úsáid do dhéanabh d'fhoclaibh do réir na gnáith-chéille tuigthear asta, agus dá dheimhniúghadh dhíbh fós gurb í mo chéadfadh shiúrálta nách féidir le cómhachta air bith ní hé amháin ar talamh acht fós air neamh cur suas liom ná cead do thabhairt dam deimhniúghadh fallsa do dhéanamh
Agus deímhníghim a bhfoclaibh duine ag fagháil bháis, agus fé mar atá mo thnúth leam shámháil faoi lámhaibh an Aird-Ghiúistís, go ndéanfadh mé an fhírinne go díograiseach soiléir do chum mo cháis do chur a ttuigsin don domhan uile
As iontugtha faoi ndeara gur cuireadh tréason agus praemunire, nó cailleamhuin, am leith a nÉirinn agus gur tugadh chum an bharradh agus chum mo thriala ann me; gidh eadh, an tan do-chonnarcadar na hionformairíghe (daoine dona droich-bheathacha) go rabhadar áitimh agus fínnithe agam, d'fhanadar d'aon-ogham, agus do thángadar don chathair seo do chum mise do tharrang chum mo thrialadh annso, don áit ná deárna na curtha do cuireadh am leith, áit ná raibh aithne ag an ccoiste orm, ná air cháilibh na ndaoine do bhí ag cur orm, agus nár foilsígheadh dóibh mórán sorrathainnighe ócáideacha chum triala glaine
Ansan tar éis cruaidh-ghéibhinn sé míosa a bpríosún (nó tuairim mair sin) do tugadh chum an bharradh me an treas lá do Bheiltine, agus do tugadh chum cúntuis mé a ttaoibh curtha ionar tugadh chum cúntais me a nÉirinn roimhe sin - gníomh iongantach agus nídh neamhchoitchionn ar a deacair sómpla d'fhagháil le chúig céad bliadhan
Gidh eadh, ó bhádar m'fhínnithe agus m'áitibh a nÉirinn do thug an Tighearna Prímh-Ghiúistís chúig sheachtmhuine dhamh do chum a ttabhartha anall
Gidh eadh, le neimhshiúráltacht na gaoithe, na fairge, agus deacamhla cóipithe d'fhagháil as páipéaraibh áitibh, agus mórán fínnithe do thabhairt as mórán do chontaethibh na hÉirionn, agus do thaoibh mórán do dheacrachaibh eile (le a ndeárnadh áiteamh) ní fhéadfainn ann chúig seachtmhuiníghibh na háitibh agus na fínnithe do thabhairt anall
Ansan d'athchuinígheas go truaighmhéileach dá lá dhéag eile do thabhairt damh do chum mo thriala; gidh eadh, do dhiúltaidh an Tighearna Prímh-Ghiúistís me, agus leis sin do tugadh chum mo thriala me agus do tugadh suas me (ionann agus dá mbiadh mo lámha ceangailte) fé chómhachta meirdreach na mbréag do thug na leabhair éithigh do chum an anama do bhuain asam le cur na ccurtha so síos am leith: Air ttúis, gur chuireas leitreacha le Niall Ó Néill, mo sheirbhíseach nó mo phage, chum Moinsieur Baldeschi, sicréidíghe an Phápa, chum Easboig Aix, agus chum Principe Colonna, do chum comhachta eachtrann d'agallamh agus d'athchuinídhe chum na hÉirionn d'ionnsuíghe; agus fós gur chuireas leitreacha chum Cairdionáil Bullion air an ócáid ccéadna
An dara nídh, gur chuireas Captaen Conn Ó Néill do chum cabhair d'fhagháil ón Rígh Francach
An treas nídh, gur cheapas airgiod air, agus gur chruadh-thógbhas é a Eaglais na hÉirionn, do chum na bhFrancach do thabhairt asteach agus chum deich agus trí fithchid míle fear do chothughadh
An ceathramhadh nídh, agus go raibh a deich agus trí fithchid míle fear a n-innil agam, agus liostanna déanta ortha, agus go ttugas órdúghadh do bhráithir dárbh ainim Duffy liost do dhéanamh air dhá chéad agus caogad fear a bporóiste Fhoghairt a cContae Lúghaidh
An cúigmheadh nídh, go ndeachas timpchioll póirteanna agus cuanta na hÉirionn uile agus gur thoghas Cáirlingford mar chuan oireamhnach chum na bhFrancach do theacht a ttír ann
An seismheadh nídh, go rabhas a mórán do chómhairlíbh agus do chómhdhálaibh ionar socruígheadh airgiod do chum na bhFrancach do ghairm asteach
Agus fá dheóigh, go raibh cómhdháil tuairim dhá bhliadhain déag ó shoin a cContae Mhonaghain, Chabháin, agus Árda Macha, dár chómhairlígheas arm do thógbháil do chum a n-eastát do bhuain amach
Don chéad nídh freagraim ná raibh Niall Ó Néill 'na sheirbhíseach ná 'na phage riabh agam agus nár chuireas leitir ná leitreacha leis riamh chum Monsieur Baldeschi ná chum Easboig Aix ná chum Princippe Colonna
Agus adeirm an t-iompódh Béarla do tugadh air an mbréig-leitir sin do tugadh am aghaidh-si leis an mbráthair Mac Moyar gur leis féin do cumadh í agus nách mise do sgríbh í féin ná aen-leitir as a n-iompófuídh í a mBéarla, a Laidin, ná a nIottáilis, ná a n-aen-teangain eile
Deimhníghim fós nár sgríobhas leitir ná leitreacha riamh chum Cairdionáil Bullion ná chum aen-mhinistéir le Rígh Franc, agus nár sgríbh neach air bith do bhí annsa chúirt sin chúgham, agus nár labhair liom saor ná daor do thaoibh ploit ná cóimhéirghíghe ar bith a n-aghaidh mo Rígh ná mo dhúthadh
Ní bhus faide ná san deímhníghim nár chuireas sgéala ná teachta don Róimh ná chum aon-chúirte eile do thaoibh gnótha tíorthamhla ná teamporálta air bith, agus as fios go maith (óir do cuireadh a bpriont phoibillíghe é) go bhfuil órdúghadh ag an ccléir 'chómhnuígheann a ndúthaoibh nách Catoilicíghe, ón Róimh, gan sgríobh don Róimh do thaoibh gnóthaoi tíorthamhla ná teamporálta air bith
Agus deimhníghim nách fuaras leitir ná leitreacha ón bPápa riamh, ná ó aen-mhinistéir leis, ag trácht air aenídh don tsórt san
Uime sin gurab é an deirg-éitheach do spalpadar na bráithre Mac Moyar agus Duffy do thaoibh leitre ná leitreacha, sgéala ná teachtairighe
Don dara nídh adeirm nár chuireas Captaen Conn Ó Néill do chum Rígh na Fraince ná chum aen-mhinistéir leis, agus nár sgríobhas riamh chuige, agus ná fuaras aen-leitir uaidh, agus ná feacadh riamh é acht aon-uair amháin, agus dom thuigsin nár labhras deich focail riamh leis; agus do thaoibh é bheith ag Charlemount nó Dún Ganainn ní fheacadh riamh ansna bailtibh sin é, agus ní raibh 'fhios agam a bheith ansna háitibh sin
Agus uime sin atá dearbhadh Mhic Moyar fallsa do thaoibh Chuinn Í Néill
Don treas nídh abraim nár shocruígheas agus nár thógbhas aon-airgiod riamh do chum ploit ná cóimhéirghíghe do chum Francach ná Spáinneach do tharrang asteach, agus ná fuaras aon-airgiod riamh air an ccúntas san ó shagartaibh ná ó bhráithribh amhuil mar dhearbhadar Mac Clane agus an bráthair Duffy go rói-bhréagach
Deímhnighim díbh nách fuaras aenídh riamh ó aen-eaguilseach a nÉirinn acht an mhéid budh cheart damh do réir sean-chustoim do chum mo chothaighthe agus an nídh budh ghnáth le a ttáinidh d'easbogaibh reómham le céad bliadhan d'fhagháil, agus creidim nách lugha fuair aende aco ná mé, agus dá ccuirfídhe a n-aon-sparán a bhfághaid cléir Chatoilicíghe Éirionn uile a mbliadhain budh bheag é, agus níorbh aon-rod é chum na bhFrancach do ghairm asteach ná chum armála deich agus trí fithchid míle fear do thógbháil, do-ríneas-sa 'liostáil amhuil do dhearbhaidh an bráthair Mac Moyar 'na dheirg-éitheach
Agus ní fírinnighe ná san mar do dhearbhaidh Duffy,
gur órduígheas-sa dhó liost do dhéanamh air dhá chéad agus caogad fear a bporóiste Fhogharta a cContae Lúghaidh
Don cúigmheadh nídh freagraim ná deachas tímpchioll póirteanna agus cuanta uile na hÉirionn, agus ná rabhas riamh a cCorcaigh, a cCion tSáile, a mBeantraoi, a nEóchuill, a nDún Garbhán, a Luimneach, a nDún Canainn, ná a Loch Garmon
Agus do thaoibh Cháirlingford ná rabhas riamh ann acht aon-uair amháin, agus nár fhanas ann as cionn leath-uaire, agus nách deárnadh machtnamh air bith air an bpórt ná air an ccuan do chum Francach nó Spáinneach do theacht a ttír ann, agus ná táinidh sé am chroídhe ná am íntinn cinne air an áit sin chum na críche sin; agus air feadh me bheith ag Carlingford (óir as le tionnóisg do ghabhas ann) ní raibh an bráthair Duffy ann mo chuideachtuin faoi mar dhearbhaidh sé go grod-fhallsa
Don seismheadh nídh freagraim ná rabhas riamh ag aon-chómhdháil ná cómhairle iona ndeárnadh luadh air shocrúghadh ná air chruinniughadh airgid chum ploit ná cóimhéirghíghe, agus as follus go soiléir cléir Chatoilicíghe na hÉirionn, ag ná fuil talamh ná teacht asteach agus gurab air éigin d'fhiadbhaid iorraidh ghalánta choingbháil ortha féin agus corp agus anam a tteanta a chéile, nách féidir leó aon-airgiod suimeamhuil do thógbháil, ná oiread do spáráil agus do chothóghadh leath regement
Don tseachtmhadh nídh freagraim ná rabhas ag aon-chómhdháil trí chéad do dhaoinibh uaisle a cContae Mhonaghain, Chabháin, ná Arda Macha, ná a n-aon-chontae ná barúntacht, agus nár chómhairlígheas duine uasal ná daoine uaisle ansan, ná a n-aon-áit eile d'Éirinn, arm do thógbháil do chum a n-eastát do bhuain amach
Agus as follus ná fuil a ccóige Uladh uile trí chéad Catoilicíghe Rómhánach Éirionnacha 'na raibh eastáit aco ná do chaill eastáit leis an rebelliúntacht dhéaghnaigh, agus as feasach gurbh é mo mhiann agus go ndeárnadh mo dhíthchioll do chum suaimhnis mo dhúthadh agus go mór-mhór na cóige sin
Annois do chum bheith aithgheárr, fé mar atá mo thnúth le sámháil, níor chuireas riamh leitir ná leitreacha, sgéala ná teachtairíghe, chum pápa, rígh, priónsa, ná easboig, do thaoibh ploit ná cóimhéirghíghe a n-aghaidh aen-rígh ná dúthadh; níor thógbhas riamh suim ná suimeanna airgid, beag ná mór, do chum saídiúradh ná saidiúiríghe do chothúghadh ann mo shaoghal riamh, agus ní raibh 'fhios agam agus níor smaoineas go rabhadar na Francaigh chum cur a ttír ag Carlingford, agus creidim nach fuil aende do-chonnairc mappadh na hÉirionn riamh ná déarfuidh gurbh fhiannuígheacht a smaoineamh
Ní raibh aithne agam riamh air aon-phlotaeríghe ná cóimhéirghetheóiríghe a nÉirinn, agus ní chuala tráchta ortha acht an chuid díobh bhí nótálta agus fógartha - dá ngnáth-ghairmthear Buachaillíghe Díomhaoine agus go ndeárnadh mo dhíthchioll air iad san féin do chlódh
Agus fé mar atá mo thnúth le sámháil atáim agus do bhíos riamh neimhchiontach go hiomlán ansa tréason do cuireadh am leith agus a n-aen-tréason eile air bith
Agus ciodh ná fuilim ciontach ansna curtha do cuireadh am leith creidim ná táinidh aende riamh don áit seo ansa chás iona bhfuilim-si, óir dá n-adbhainn (nídh nách féidir liom a ccoinsias, óir do chuirfinn bréag orm féin) na príomh-churtha do cuireadh am leith ní chreidfeadh aende tuigsionach me agá bhfuil aithne air Éirinn
Dá n-adbhainn gur diongbhála me air dheich agus trí fithchid míle fear do thógbháil ansna háitibh do bhí fám chúram,
a ccóige Uladh, nó fós a nÉirinn uile, agus airgiod do shocrúghadh agus do chruadh-thógbháil ón Eaglais Rómhánach do chum a ccothaighthe, agus Cairlingford do cheapadh do chum na bhFrancach do theacht a ttír ann, do bhiadh an saoghal ag fonómhaid fúgham, óir as follus teacht asteach na hÉirionn uile spioraideálta agus teamporálta a seilbh searbhóntuighthe an Rígh uile nách leór é chum armála deich agus trí fithchid míle fear do thógbháil agus do chothughadh
Agus má shéanaim na cionta so uile - amhuil do-ríneas agus do-ghním - do budh fhéidir go mbiadh daoine nách fuil taithitheach air ghnóthaibh na hÉirionn ná creidfeadh gur fírinne do-ghním, ciodh go ndeimhníghim í leam anáil dhéaghnaigh
As deimhin liom dá ndearbhófaoi na pointíghe seo,
deich agus trí fithchid míle fear etc , do láithir aon-choiste Protestúin a nÉirinn agus mise dá adbháil ag an mbarradh, ná creidfidís mé ní bhus mó ná dá ndearbhófaoi agus go n-adbhainn gur eitillios ansan aer ó Bhaile Átha Cliaith go Hollyhead
As léir díbh dá bhrígh sin an cás iona bhfuilim, agus do-chualamhúir an deimhniúghadh do-ríneas air mo neimhchionta, agus atá tnúth agam go ccreidfidh sibh focail duine ag fagháil bháis
Agus do chum gur móide do chreidfeadh sibh me deímhníghim díbh gur chuir duine mór sgéala nó tairigsin chugam go sámhálfadh sé m'anam dá cciontuíghinn daoine eile
Gidh eadh, do budh é m'fhreagra nárbh eól damh aon-chóimhéirghetheóiríghe a nÉirinn acht iad so (amhuil mar adubhart cheana) do bhí nótálta go poibillíghe aindlightheach, agus do chum m'anma shámháil ná ciontóchuinn go fallsa duine air bith ná an díodhbháil sin do dhéanamh dom anam: St
Matha 16
26, Créad é an mhaith é do dhuine dá ngabhadh sé an saoghal uile agus 'anam féin do chailleamhuin
'Anam do bhuain as duine air bith ná a shubstáint do thógbháil go haincheart as olc ó aen-Chríostuíghe a dhéanamh, go mór-mhór ó neach dom cháil-si,
Eaguilseach don Teampoll Chatoilicíghe agus Préaláid neamhluaghach nó Easbog, agus adbhaim go hosguilte sin
Agus nocha séanfadh mé go ndeárnadh mé diúité Préaláidíghe Catoilicíghe a nÉirinn, agus an feadh do bhí toil ná aonta air bith leis go ndeárnadh le teagasg, le seanmóir, agus le statúitíghibh, mo dhíthchioll air an ccléir do bhí fám chúram do thabhairt chum iompchuir chirt do réir a ccáile
Agus ciodh ná deárnadh ansan acht mo dhiúité do bhí cuid díobh ná leasódhadh iad féin, agus léarbh fhuathfar me, agus go háirighthe m'ionformairíghe, dár fhóbras maith do dhéanamh - na heagailsigh adeirm
Gidh eadh, an ceathrar eile, tuatuíghe, tháinidh a m'aghaidh,
Fínighín Mac Moyar, an dá Ó Néill, agus Hanson, ní raibh caidreamh riamh agam ortha, agus do-chídheann sibh cionnus do díoladh me agus créad mar tugadh me le dearbhadh bréige do chum an bháis anabaigh so
Agus ciodh gur ghníomh malluighthe é, ós pearsanda do bhí sé, níor chóir toibhéim do thabhairt d'Órd St
Próinsias dá thaoibh ná don Eaglais Chatoilicíghe Rómhánach, óir as follus go raibh Iúdás idir an Dá Easbol Déag, agus duine malluighthe dárbh ainim Niocalás idir an seachtar Diogánach
Agus amhuil fós mar do ghuidh duine dona seacht nDiogánachaibh sin,
Stiabhna Naomhtha, air son na buídhne do mharbh le clochaibh é, guídhim-si air son na buidhne do dhoirt m'fhuil neimh-chiontach le leabhraibh éithigh, ag rádh amhuil mar adubhairt St
Stiabhna: Ó, a Thighearna, ná cuir an peacadh so 'na n-aghaidh
Mathaim dóibh óm chroídhe agus dona giúistísíghe do fhosguil m'anam don chontabhairt fhollus so le diúltadh aimsire oiriomhnuíghe dhom do chum m'áitimh agus m'fhínnithe do thabhairt ó Éirinn
Mathaim fós dóibh seo uile agá raibh lámh dom thabhairt ó Éirinn do chum mo thriala annso, áit ná raibh sé am chómhachta triail ghlan d'fhagháil
Agus fá dheóigh mathaim do gach n-aon do thug coghnamh air mhodh air bith do chum m'anama 'bhuain asam, agus iarruim mathachas air an uile dhuine do dhíobhálas le smaoineamh, le briathar, ná le gníomh
Guidhim an t-Uilea-Chómhachtach go ttiúbharfadh A mhórdhacht dhiadha don Rígh, don Bhainríoghain, agus do Dhiúic York, agus don bhuídhin ríogadh uile, sláinte, saoghal fada, agus subháilceas ansa tsaoghal so, agus sonus síorruidhe ansa tsaoghal eile
Agus annois fé mar léar-thaisbeánas (mar mheasaim) chómh neimhchiontach agus atáim air aon-phlot ná cóimhéirhgghíghe, do budh feárr liom, leis an bhfírinne ccéadna, go bhféadfainn me féin do shaoradh air chiontaibh móra a n-aghaidh aitheanta na Mórdhachta Diadha (do sháruígheas go minic), agá bhfuil doilghíos croídhe orm dá ttaoibh
Agus dá mairinn nó dá bhféadfainn marthuinn míle bliaghain as meódhan áitighthe agam agus atáim láin-cheapuighthe, lead ghrásaibh-si, ó a Dhia, gan fearg do chur ort
Agus athchuiníghim Do Mhórdhacht Dhiadha, le tuilleamhuin Chríost, agus adhbhcóideacht A Mháthar Bheannuighthe, na n-aingiol uile, agus na naoimh, mo pheacuíghe do mhathamh dhamh agus suaimhneas síorruídhe do thabhairt dom anam
Dein trócaire orm, a Thighearna etc
Spáráil m'anam etc
Idir do lámha tiomnaim m'anam, ó a Thighearna Dia etc
Diaighscript
Do chum sásaimh an uile dhuine agá bhfuil carthannacht focail duine ag fagháil bháis do chreideamhuin deímhníghim airís a láithir Dé, fé mar atá mo thnúth le sámháil, gurab í an fhírinne ghlan shoiléir gach nídh dá bhfuil san pháipéar so gan saodh, seachnadh, ná búntáiste air bith, le glacadh na bhfocal annsa chéill agus annsa tuigsin ghnáthaigh iona nglacaid Protestúin iad an uair do-ghníd cómhrádh soiléir sothuigsithe
Agus leis uile do fhoigh-sgríobhas annso m'ainim, OILIFÉAR PLAINCÉAD
Cóipithe na hóráide seo do thug sé don tSirriam, agus do chuid dá cháirdibh féin, agus do cuireadh a bpriont í
An tan do bhí crích lena óráid agus a chaipín tarraingthe ós a shúilibh do thiomain sé airís a anam sonuíghe le hirse theasuíghe a lámhaibh Íosa, a Shlánaghthóir, do fuair bás air a shon, nó gur tarraingeadh an chairt uaidh
Air an modh so do bhí sé crochta idir neamh is talamh an' ofráil fhollus do Dhia air son a neimhchionta agus a chreidimh
Agus chomh luath agus d'éag sé do reop an crochaire suas a bholg agus a bhrollach, agus do struis sé amach a chroídhe agus 'inithear, agus do theilg sé annsa tine - do bhí ollamh adhanta ag an gcroich chum na hócáide sin - iad
Do fuaradh air athchuiníghe ón Rígh an chuid eile dá chorp, agus do rugadar a chairde chum tígh é láimh le teampoll St
Giles, agus do cuireadh a ccómhrainn é, acht a cheann agus a dhá láimh ón' uilleannaibh amach do coimeádadh agus do rugadh a n-áit eile
Do hadhlacadh é a roilg an teampoill agus pláta coppair air a bhrollach air a raibh insgríobhtha na focail seo am dhiaigh (curtha anso do chum sásaimh daoine ciúirialta): "Ansa tuamba so suaimhnígheann corp an Phréaláid phrímh-dhiadha Oiliféir Plaincéad, Áird-Easboig Árda Macha agus Príomhfháigh Éirionn, do chiontuígheadar fínnithe fallsa a ttréason le fuath do chreideamh, agus dá thaoibh sin do daoradh agus do hídídheadh ag Tyburn, le stracadh a chroídhe agus 'inithir as, agus lena ccathamh ansa tine
D'fhuiling sé go cródha mairtíreacht, 1 July, 1681, a réimheas an dara Rígh Cormac " Ceithre bliaghanna tar éis 'adhlaice do tógbhadh a chorp agus do fríth slán é agus do cuireadh tar fairge é mar a bhfuil sé curtha a séad-chómhartha nó a ttuamba oireamhnach dá cháil, dá chéim, agus dá bheannuightheacht mhaordha
Atáid a lámha agus a cheann a n-áit eile agus iad slán mar an ccéadna le háiteamh móráin fínnithe do-chonnairc iad
Requiescat in Pace
Amen
TUARASGABHÁIL AITHGHEARR AR LUIMNEACH
Luimneach, a Laidin Limericum, cathair láidir a ccóige Múmhan a nÉirinn, suighte láimh le himealaibh chóige Chonnocht air an abhainn dá ngairmthear an tSoineann, chúig mhíle agus dá fhithchid don taoibh shiar do Cill Chuinne, chúig mhíle dhéag air fhithchid don taoibh theas don Ghaillimh, agus tuairim trí fithchid míle ón aigéin, gidh eadh, chómh caothamhuil sin leis an abhainn go ttigid loingeas throma suas gusan bhfalla atá sí beagnách baile as láidre a nÉirinn í
As ceann contae í don ainim chéadna, agus suídheachán easboig faoi Áird-Easbog Chaisil
Luimneach ghairmid na Gaoidhil di
Do baineadh díobh í le Raimond le Grosse, Sagsanach; dá éis sin do dóthadh í le Donamhald, Éirionnach ríoga ó Thuadhmhúmhain
Rígh Seón do-rín an Caisleán
Do-ríneadar na Sagsanaigh dá éis sin baile eile mar agaisín lé, timpchiollta le fallaoibh, agus do dhaingnígheadar é le droicheadaibh tógbhála agus leis gach nídh eile do dhéanfadh láidir é, ionnus, an tan d'ionsuidh Ireton Luimneach ann 1651 dona Pairlimentáirians, do-rín Aodh Ó Néill, oifigeach maith dá ndeárnadh Goibheirnér leis an bhFoighrígh, cosnamh cródha
Gidh eadh, tar éis ionsuighthe trí míosa, iar lagúghadh an ghairisiúin le pláig agus le huireasbhaidh lóin, tug sé suas air choinghíolaibh í
Tar éis bhrise na Bóinne do chruinnígheadar fórsaoi Rígh Séamus annso agus do-ríneadar cosnamh chómh maith sin faoi Bhoisleau, an Goibhernéir Francach, agus do thuit an oiread san fearthanna, go m'éigion do Rígh Uilliam, do thosnuidh an ionsuíghe a bpearsain an deichmheadh lá d'Fhóghmhar 1690, a champa do thógbháil an deichmheadh lá fithchiod dá éis sin
Gidh eadh, an bhliadhain dá éis sin, an tan tháinidh Genearál Ginckle tar éis catha Aghraim agus géille na Gaillimhe dá hiónsuíghe, do ghéill an gairisiún agus do fuair coinghíl shocharacha do thaoibh na háite 'thabhairt suas, agus do chuir sin deiridh le trioblóidibh na hÉirionn an tráith sin
Atá Contae Luimnigh teóranta don taoibh thuaidh leis an Soininn agus leis an Misgéir, do dheidhileann í ó Chontae an Chláir agus ó Urmhúmhain; don taoibh shoir di atá Contae Thiobraid Árann; Contae Chorcuíghe don taoibh theas di; agus don taoibh shiar Contae Chiarruíghe
Talamh saidhbhir, adeir Cambden, agus áitighthe go maith
Atá an taoibh shiar di sléibhteamhuil agus an chuid eile socair
COINGHÍL THÍORTHAMHLA LUIMNÍGH air ar réigheadh an treas lá d'October 1691
Gulielmus et Maria Dei Gratia Angliae, Scotiae, Franciae et Hiberniae Rex et Regina, Fidei Defensores, etc
Omnibus ad quos praesentes literae nostrae praevenerint salutem
Inspeximus irrotulament
quarund
literarum patentium de confirmatione geren
dat
apud Westmonasterium vicesimo quarto die Februarii, ultimo praeteriti in Cancellar
nostr
irrotulat
ac ibidem de recordo remanen
in haec verba
Uilliam agus Máire le grásaibh Dé etc
Do chum an uile dhuine do shoichidh an leitir seo, beatha agus sláinte
Ós dearbh gur socruígheadh choinghíl d'áirighthe an treas lá d'October dhéaghnach idir ár ngiúistísighe na hÉirionn agus genearál ár bhfórsaoi ansan d'aon-taobh, agus mórán oifigíghe ag déanamh diúité a ccathair Luimnígh don taoibh eile, ionar ghealladar ár ngiúistísíghe agus ár ngenearál go ndéanfaimís go maith na coinghíl chéadna a ccionn ocht míosa nó ní bhus túsga, agus go ndéanfaidís a ndíthchioll do chum an Pháirliment dá ndéanamh go maith, ag so na coinghíl: Coinghil thíorthamhla Luimnígh socruighthe an treas lá d'October 1691, priontálta go díreach ó na leitreachaibh paitent iona bhfuilid siad áitithe leis an Rígh agus leis an mBainríoghain faoi shéala mór na Sagsan
Idir an bhfíor-onóireach Sur Cormac Porter agus Tomás Conningsby Esquire, Tighearnaoi Giúistísíghe na hÉirionn, agus Barún de Ginckle, Lefteanónt Genearál agus Príomh-Órdothóir na harmála Galda, d'aon-taobh, agus an fíor-onóireach Páttraig (an Sáirséalach) Iarla Lúcan, Piercy Bíocán Ghallmoy, Coirnéil Niocolás Puirséal, Coirnéil Gearóid Díolún, agus Coirnéil Seaán Brún, don taoibh eile
Air son áitightheóirighe cathrach agus contae Luimnígh, contaethe an Chláir, Chiarruíghe, Chorcuíghe, Shliogadh agus Mhuíghe Eó: Do thaoibh géille catharach Luimnígh agus socruighthe eile déanta idir an Lefteanont-Genearál réamhráidhte Ginckle, Goibhernéir cathrach Luimnígh, agus Genearáil na harmála Gaodhaluíghe, le dáta céadna na leitre seo, do thaoibh géille na cathrach réamhráidte agus úmhlaoigheachta na harmála, do socruígheadh go bhfághaidís: An Chéad Choinghiol: Catoilicithe Rómhánacha na ríoghachta so gach prímhléid a ngnáthughadh a ccreidimh dá bhfuil freagarthach do dhlighthibh na hÉirionn, nó dhá raibh aco a réimheas an dara Rígh Cormac; agus tiúbhraid an Rígh agus an Bhainríoghan, chómh luath agus do chruinneóghaidh Páirliment na ríoghachta so, tuille siúráltacht dona Catoilicithibh Rómhánacha leis an nídh seo, do dhéanfaidh a ccaomhna ó bhuairt air bith do thaoibh a ccreidimh
An Dara Coinghiol: na huile áitightheóiríghe nó lucht cómhnuithe a Luimneach, nó a n-aon-ghairisiún eile annois a seilbh na nÉirionnach, agus a n-uile oifigíghe agus saidiúiríghe annois a n-armaibh faoi aon-choimisiún ó Rígh Séamus, ná uatha so úghdarásta uaidh a ccontaebh Luimnígh, Chláir, Chiarruíghe, Chorcuíghe, agus Mhuíghe Eó, ná a n-aon-chontae dhíobh, agus na huile oifigíghe coimisiúin a cceathramhnaibh an Rígh agus na Bainríoghaine bhaineas leis na Regementibh Gaodhalacha 'na seasamh annois, le a bhfuilid coinghíl dá ndéanamh, nó ná fuil 'na bpríosúnaigh chogaigh, nó do ghaibh dídhean, nó d'fhíllfidh agus d'umhalóidh don Rígh agus don Bhainríghin agus dá n-oíghríbh agus do gach n-aon dá n-oighríbh, go bhfághaid, go sealbhóid, agus go ndéanfaid úsáid dá n-eastátaibh saora nó sinseardha agus gach teidiol ná prímhléid dá raibh aco, nó agá raibh ceart aco ortha, a réimheas an dara Rígh Cormac ná ó shoin, le dlighthibh agus le statúitíbh an Rígh chéadna, agus go ccuirfear a seilbh na codadh dhíobh atá a lámhaibh an Rígh nó a theanóntaighthe iad, le hórdúghadh an Rígh gan phléa gan thrioblóid air bith, agus na heastátuíghe uile seo do shaoradh ó airiars cíosa coróinne, cuturúin quitrent, ná aen-éileamh eile dá ndéanfaoi ó Fhéil Míchíl 1688 go lá an dáta so
Agus an uile phearsa dá bhfuil ceapuighthe san choinghíol so do-gheóbhaid nó fágfar aco gach a raibh nó a bhfuil dá substaint shaoghalta iona lámhaibh féin nó a lámhaibh aende eile a ttrust ná a ccúram dóibh; agus gach ceárduíghe nó fear ealadhan díobh toil shaor aige an cheárd nó an ealuídhe chéadna do leanmhuin agus do chur a ngníomh amhuil mar do-rín a réimheas an dara Rígh Cormac
Gidh eadh, nocha bhfuil toradh an choinghil seo le fagháil ag aen-fhear talmhan cailte dá bhfuil annois as an ríoghacht, acht an bhuidhean do háirmheóthar am dhiaigh
Agus nocha bhfághaidh aen-phearsa toradh an choinghil seo do dhiúltóghaidh mionna na humhluígheachta 'thabhairt do réir an Achta Páirliment do-ríneadh an chéid-bhliadhain do réimheas an Rígh agus na Bainríghne an tan gairmfear chuige iad
An Treas Choinghíol: na huile cheannuighthe Luimnígh, nó aon-ghairisiúin eile annois a seilbh na nÉirionnach, nó a n-aon-bhaile nó áit a ccontaebh an Chláir nó Chiarruíghe, atá air ttaoibh thall d'fhairge agus nár thóg arm ó aimsir fhorfhógradh an Rígh agus na Bainríghne ann Feb
1688, do-gheóbhaid toradh an dara coinghíl, ionann agus dá mbeidís do láithir, má thigid siad don ríoghacht so ann ocht míosa a ndiaidh an dáta so
An Ceathramhadh Coinghíol: Na hoifigíghe seo am dheóigh,
Coirnéil Síomonn Lutairéil, Captaen Rowland do Faoit, Muiris Eústás, agus Chievers ó Mhount Leinster, do bhaineas annois leis na regementibh ansna gairisiúnaibh réamhráidte agus a cceathramhnaibh na harmála Gaodhalaighe, do bhí air ttaoibh thall d'fhairge ag déanamh gnótha do bhain lena regementíbh nó leis an armáil go genearálta, do-gheóbhaid sochar agus toradh an dara coinghil má thigid tar ais ann ocht míosa ón dáta so agus úmhlughadh do riaghluígheacht an Rígh agus na Bainríghne agus na mionnadh réamhráidte do thabhairt
An Cúigmheadh Coinghíol: Go mbiaidh an uile phearsa ceapuighthe san dara agus ansa treas choinghíolaibh saor, agus go bhfághaid párdún genearálta san uile thréason, fiolúntacht, ná aonchuir eile iona rabhadar ciontach, ná aende aco, ó réimheas an dara Rígh Séamus, agus dá cciontaigheadh an Pairliment aende aco, go ndéanfadh na Tighearnaoi Giúistísíghe agus an Genearál a ndíthchioll do chum an Phairliment do chur an nídh céadna air ccúl gan costas air bith acht fís cléireach
An Seismheadh Coinghíol: Agus ós dearbh gur tharraing an cogadh so mórán anachuinníghe air gach taoibh, (agus) dá mbiadh cead ag daoinibh a ccúiseanna príomháideacha do phléadh, le hoithigibh nó le aon-fhuirm eile dlígh, do chothóghadh san an bhuairt agus an droch-aigne do bhí ag na daoinibh dá chéile: dá bhrígh sin, do chum suaimhnis na ríoghachta, caithfior gan trioblóid do chur air dhuine air bith dá bhfuil ceapuithe ansna coinghíolaibh réamhráidte do thaoibh aen-treaspais dá ndeárnadar ná a ttaoibh airm, capall, airgid, ná aenídh eile dár thógbhadar air feadh an chogaidh, agus nách féidir duine air bith ceapuithe ansna coinghíolaibh réamhráidte dh'éileamh ná 'thabhairt chum cúntais do thaoibh aen-chíosa ná mion-rátaoi eile air bith dá bhfuaradar as talamh ná tighthibh ansa ríoghacht so ó thúis an chogaigh seo go lá an dáta so, ná a ttaoibh aon-bhástadh ná treaspais dá ndearnadar ionta, agus toradh an choinghil seo do bheith ag gach taobh amhuil agus ionann
An Seachtmhadh Coinghíol: Biaidh toil shaor ag gach duine mór agus uasal aco marcuígheacht do dhéanamh le claoidheamh agus le cás piostal, mádh chídh oireamhnach é, agus gunnadh do choimeád a ttigh gach n-aoin díobh do chum a chosmhunta nó chum foulaereachta
An t-Ochtmhadh Coinghíol: Gach nduine chómhnuígheann a Luimneach agus ansna gairisiúnaibh eile biaidh toil shaor aige a shubstaint shaoghalta agus a chuid lóin d'aistriúghadh leis gan féachuin, gan cuardúghadh ná diúité air bith, agus gan a ttighthe d'fhágbháil go cionn sé seachtmhuiníghe d'éis an dáta so
An Naomhadh Coinghíol: Na mionnadh curfar chum na cCatoilicithe Rómhánacha d'úmhalóighidh do riaghlughadh an Rígh agus na Bainríghine, na mionnadh réamhráidte agus ní haen-mhionna eile
An Deichmheadh Coinghíol: Dá mbriseadh duine nó daoine tríd na coinghíolaibh seo, ná trí cheachtar díobh, ní déanfar cúis de sin chum daoine eile do chailleamhuin a ttoradh
An t-Ao'mhadh Coinghíol Déag: Geallaid na Tighearnaoi Giúistísighe agus an Genearál go ndéanfaid a ndíthchioll do chum gach n-aon dá bhfuil ceapuighthe ansna coinghíolaibh réamhráidte do dhídheanughadh ó arreastuighthibh ná oithigíbh air bith, do thaoibh fiach ná damáiste, air feadh ocht míosa d'éis an dáta so
An Dara Coinghíol Déag: Fá dheóigh gabhaid na Tighearnaoi Giúistísíghe agus an Genearál ortha féin go ndéanfaidh an Rígh agus an Bhainríoghan go maith na coinghíl seo ann ocht míosa nó ní bhus túsga, agus go ndéanfaid a ndíthchioll do chum an Pháirliment do dhéanamh an nídh céadna
An Treas Choinghíol Dhéag: Agus ó thárla go raibh Coirnéil Seaán Brún a bhfiachaibh áitithe ag mórán Protestún, agus go bhfeacaidh an riaghlúghadh déaghnach an nídh sin, do thóg Tighearna Thíre Conaill agus Tighearna Lúcan a shubstaint do bhí aige chum na bhfiach ccéadna do dhíol, agus do ghealladar é 'shaoradh ó na fiachaibh sin, agus as chum úsáide poibillighe na nGaodhal agus a n-armála
Agus uime sin, chum an Tighearna Lúcan do shaoradh san gheallamhuin sin, do chum díola na bProtestún ccéadna, agus chum seachna cailleamhna Sheáin Brún, agus chum sásaimh a éilitheóiríghe, air fhuireálamh an Tighearna Lúcan agus na bpearsan réamhráidte eile do socruígheadh go ndéanfaid na Tighearnaoi Giúistísíghe agus Barún dé Ginckle a ndíthchioll leis an Rígh agus leis an bPáirliment do chum a n-eastát do dhéanamh siúrálta do Chatoilicithibh Rómhánacha annsa ríoghacht so air chúinse agus air choinghíolaibh iad do dhíol go cothram an oiread dona fiachaibh céadna san agus do thiubharfaidh an Tighearna Lúcan faoi na láimh, iar ndéanamh cúntais le Seaán Brún, do budh fiúdh ar tógbhadh uaidh, agus an cúntas san le déanamh agus le tabhairt uaidh le Tighearna Lúcan ann lá agus fithche tar éis an dáta so
Agus le cómhall fírinneach na ccoinghíol so do chuireamar ár lámha leis seo, a bhfiaghnaise Scravemore
Cormac Porter
Aodha Ó Macaoi
To
Conningsby
T
Talmash
Bar
de Ginckle
Agus faoi mar tugadh suas an chathair réamhráidte sin Luimnígh dhúinn a los na ccoinghíol réamhráidte, annois bíodh 'fhios aguibh gur toil linn, iar ndéanamh machtnaimh air na coinghíolaibh réamhráidhte, a fhoilsiúghadh air feadh ár ccómhachta dhúinn féin, dár n-oighríbh agus dá ttiucfaidh 'nár ndiaidh, go n-áitímíd agus go ndeímhníghmíd iad, agus gach nídh dá bhfuil ionta
Agus do gach páirt díobh dá bhfuil Acht Páirliment ócáideach cómhairleóghmaoid an nídh céadna do dhéanamh go maith le Pairliment, agus go ttiúbhraimíd ár n-aonta ríoga le haen-bhille ná billíghe do gheóbhaidh thríd an dá thigh Páirliment chum na hócáide sin
Agus mar as follus dom gur dhearmaid an sgríbhnneóir focail éigin ansa dara coinghíol, agus gur tugadh faoi ndeara é suil do tugadh an dara baile suas, agus gur ghealladar ár ngiúistísighe agus ár ngenearál a ndéanamh go maith, óir gurbh í íntinn an tsocruithe iad agus go rabhadar ansna céad-choinghíolaibh, annois as í ár ttoil na focail dhearmadta san d'áiteamh agus do dheimhniúghadh chómh maith agus (dá) mbiaidís iona n-ionad féin ansa dara coinghíol réamhráidte, d'aimhdheóin an dearmaid sin
Air chúinse, agus as í ár ttoil, go ndéanfar na leitreacha paitent seo do rullúghadh ionár cCúirt Chancery, ionár ríoghacht réamhráidte na hÉirionn faoi chionn na bliaghanna so annois ag teacht
A bhfínnéighe, etc
Fínnéighe sinn féin ag Westminster an ceathramhadh fithchiod don Fhabhra, "Anno Regni Regis et Reginae Gulielmi et Mariae Quarto, per Breve de Privato Sigillo
Nos autem Tenorem Praemissor
Praedict
ad Requisitionem Attornat
General
Domini Regis et Dominae Reginae pro Regno Hiberniae duximus exemplificand
per Praesentes
In cujus Rei Testimonium has literas nostras fieri fecimus Patentes
Testibus nobis ipsis apud Westmon
Quinto die Aprilis
Annoque Regni eorum Quarto
Bridges
Examinat
S
Keck, In Cancel
per nos Lacon Wm
Childe
Magistros " Coinghil Chogamhla Luimnígh socruithe idir Bharún de Ginckle, Lefteanónt-Genearál agus Príomh-Ordothóir na harmála Galda air aon-taobh, agus Lefteanónt-Genearál de Ussoon agus de Tesse, Príomh-Ordothóiríghe na harmála Gaodhalaighe don taoibh eile, agus na hoifigíghe genearálta do chuir a lámha leis seo
An Chéad Choinghíol: Go mbiaidh toil shaor ag an uile dhuine gibé air bith a chruith nó a cháil dul tar fairge do chum aen-tíre as maith leó (acht go Sagsaibh nó go hAlbain amháin), iad féin, a muintear, agus a n-uile mhathas
An Dara Coinghíol: Go mbiaidh toil shaor ag na huile oifigíghe genearálta agus oifigíghe eile, saidiúiríghe don uile chineál atá ann aon-ghairisiún, áit, ná póst annois a lámhaibh na nÉirionnach, ná atá a ccampa a ccontaebh Chorcuíghe, an Chláir, ná Chiarruíghe, agus fós iad so dá ngairmthear roppairíghe nó bholuntiers, léar miann é, dul air bórd na loingeas ceapuighthe chum a mbeartha 'nonn, teacht iona ndrongaibh nó iona bpáirtíbh amhuil mar táid déanta suas annois, nó 'na ccuideachtanaibh, gan tuirmeasg air bith, saor ná daor
An Treas Choinghíol: Gach n-aon don bhuidhin réamhráidte léar miann dul don Fhrainc biaidh toil shaor aco a fhoilsiúghadh ag na háitibh agus air na huairibh ainimnighthe am dheáigh: na trúip a Luimneach Dia Máirt seo chúghainn, a Luimneach; na trúipéiríghe iona ccampa Dia Céadaoin; agus na fórsaoi eile atá sgaipithe air feadh chontaethe an Chláir, Chiarruíghe, agus Chorcuíghe, air an t-ochtmhadh lá don mhíosa so, agus ní air aon-lá eile, do láithir Mhoinsieur Tameron, an t-oifigeach Francach, agus Choirnéil Wickers, agus tar éis na togharma san do dhéanamh caithfid na trúip rachaidh don Fhrainc fanamhuin fé theagasg agus fé ordúghadh a n-oifigíghe atá chum a ttreóraighthe ansan; desertéiríghe nó lucht teite óna mbrataigh air gach taobh do thabhairt suas chum pionóis do thabhairt dóibh dá réir
An Ceathramhadh Coinghíol: Go mbiaidh toradh an réightighthe seo ag na huile oifigibh Sagsanacha agus Albanacha atá ag seirbhís a nÉirinn annois, chómh maith chum siúráltacht a n-eastát agus a substaínte a Sagsaibh, a nAlbain, agus a nÉirinn, más miann leó fanamhuin, agus chum dul don Fhrainc, nó a n-aon-dúthaidh eile, chum seirbhíse
An Cúigmheadh Coinghíol: Agus na hoifigígh genearálta, agus na huile oifigíghe eile cogaigh, agus na hoifigíghe eile Francach, eachtrain, agus gach n-aon eile dá bhfuil ann Sliogadh, Ros, ná san Chláir, ná san armáil, ná aende eile leanas ceannuígheacht, ná gibé cáil iona bhfuilid, toil shaor aco dul air bórd, iad féin 's a maoin shaoghalta, agus go n-órdóghaidh Genearál Ginckle pasanna, loingeas gárda, agus caráistíghe uisge agus talmhan dóibh, do chum iad do bhreith sámhálta ó Luimneach do chum na loingeas iona rachaid air bórd, gan díol air bith dá dtaoibh
An Seismheadh Coinghíol: Mádh chaillid na hoifigíghe réamhráidte nó aende eile nídh air bith le guid, le robáil, nó le plundaráil na harmála Galda, cuirfidh an Genearál do chómhall a thabhairt tar ais, nó díol do thabhairt ann, air mhóidibh an té chaill é
Agus na trúip Ghaodhalacha agus gach n-aon eile ag imtheacht amhlaidh so ní fuláir go leanfaid ordughadh maith iona máirseáil, agus iona cceathramhnaibh, agus gach nídh dá ttógfaid ó lucht na dúthadh do thabhairt tar ais nó díol ann
An Seachtmhadh Coinghíol: Do chum na ttrúp san do chur anonn tabharfaidh an Genearál caogad long - dá fhithchid tunna gach long - gan díol air neach air bith do thaoibh a phasáiste, agus fithche long eile, más ócáideach é, gan díol mar an ccéadna; agus má bhíd aon-chuid dona loingeas ní bhus lugha ná (an) t-ualach san, d'fhiachaibh ar an nGenearál a dhéanamh suas a n-uimhir na long, agus dá loing chogaigh do thabhairt chum na bpríomh-oifigíghe do bhreith anonn, agus do chum gárda
An t-Ochtmhadh Coinghíol: Go ccuirfear coimiséir gan stad go Corcaigh chum machtnaimh do dhéanamh air na loingeas transpoirt agus créad an chruith iona bhfuilid chum seóil
Agus chómh luath agus do bheid ollamh máirseálfaid na trúip chómh luath agus as féidir é an tslígh as giorra chum na long
Agus má bhíd ní bhus mó fear ann ná d'fhéadfaidh an caogad loingeas do bhreith leó, caithfidh an chuid eile dhíobh an baile Galda Luimnígh do thréigion agus máirseáil chum na cceathramhan do ceapfuighear dóibh cómhgarach d'ionad a ccurtha anonn, mar a ccaithfid fanamhuin nó go mbiaidh an fithchid long eile ollamh; agus ní fuláir go mbeid ann míosa, agus cead aco dul air bórd aon-loinge Francaíghe do thiucfaidh ansan amm chéadna
An Naomhadh Coinghíol: Go mbiaidh lón do chapaillibh air bórd na loingeas ccéadna, agus gach nídh oireamhnach do chum cothuighthe oifigíghe, etc , do rachaidh air bórd chum dul don Fhrainc, agus go ndíolfar as gach nídh aco san chómh luath agus do rachuid uile a ttír ag Brest nó Nantz air chóstaoibh Britanny nó aon-phórt eile don Fhrainc d'fhéadfaid do dhéanamh
An Deichmheadh Coinghiol: Caithfear braighde do thabhairt do chum teachta tar ais na loingeas ccéadna do dhéanamh siúrálta (acht amháin contabhairt na fairge), agus díol as an lón réamhráidhte
An t-Ao'mhadh Coinghiol Déag: Go mbiaidh toradh an tsocruighthe seo ag gairisiúnaibh Chaisleáin an Chláir, Ruis, agus ag na huile choisighthibh dá bhfuil a ngairisiúnaibh a ccontaebh an Chláir, Chorcuíghe, agus Chiarruíghe; agus an mhéid dona gairisiúnaibh léar miann dul anonn go máirseálfaid amach - lena n-armaibh, bagáiste, bualadh drumaoi, pléar a mbéal, maist air lasa iona dhá cionn, meirgíghe air leatha agus ag eitiollaigh, lena ccuid lóin uile, agus leath muinisiúin na ngairisiún - agus dul go n-uig an marcshluagh air a máirseáil chum dul anonn; agus munadh mbiaidh a sáth loingeas aco chum na ccoisighthe as foigse don mharcshluagh chum dul anonn, ordódhuidh Genearál Ginckle caráistíghe dhóibh do chum na hócáide sin, agus gach lón agá mbiaidh gábha aco leis iona máirseáil (air dhíol as, nó a thógbháil as a magaizínibh féin)
An Dara Coinghíol Déag: Go mbiaidh toradh an tsocruithe seo ag na trúipéiríbh agus ag na dragúnaibh atá a ccontaebh Chorcuíghe, Chiarruighe, agus an Chláir, agus an chuid atá le dul don Fhrainc go bhfághaid ceathramhna do thabhairt dóibh a ccontaebh an Chláir agus Chiarruíghe, air leith leó féin ó thrúpaibh Ghenearáil Ginckle, nó go bhfághaid loingeas; agus iona cceathramhnaibh caithfid díol as an uile nídh, acht amháin foráiste agus féur glas dá ccapaillibh gan aon-rod
An Treas Choinghiol Déag: Biaidh toradh an tsocruithe seo ag gairisiún Shliogadh atá a bpáirt leis an armáil Ghaodhalaigh, agus cuirfear ordúghadh chum na gárda atá chum a ttabhartha leó a ttabhairt an tslígh budh ghiorra chum Luimnígh
An Ceathramhadh Coinghiol Déag: Biaidh toil shaor ag na hÉirionnaigh naoi ccéad do mharcshluagh do chur anonn, agus capaill dá n-oifigíbh, agus a ccur anonn gan díol air bith; agus na trúipéiríghe d'fhanfaidh dá ndéis biaidh toil aco a rogha slígh do ghlacadh le tabhairt a n-airm agus a ccapall suas dona pearsanaibh do cheapfaidh an Genearál
An Cúigmheadh Coinghiol Déag: Biaidh toil shaor aco so atá ceapuighthe chum cothuighthe an mharcshluaigh le dul don Fhrainc féur agus coirce do cheannach air ráta an Rígh gibé áit a bhfághaid é gan tuirmeasg ná trioblóid, agus an uile lón ócáideach do bhreith as cathair Luimnígh; agus do chum na hócáide seo tabharfaidh an Genearál caráistíghe caothamhla dhóibh gus na háitibh iona rachaid air bórd
An Seismheadh Coinghíol Déag: Biaidh sé dlightheach úsáid do dhéanamh don fhéur tirm coimeádta ansna stóir a cContae Chiarruighe dona capaillibh atá a' dul anonn, agus munadh bhfuil a sáth ann, féur agus coirce do cheannach air ráta an Rígh gibé ait a bhfághfar iad
An Seachtmhadh Coinghiol Déag: Na huile phríosúnaigh chogaigh do bhí a nÉirinn an t-ochtmhadh lá fithchiod do September do sgaoile air gach taobh, agus déanfaidh an Genearál a dhíthchioll air iad so a Sagsaibh agus a bhFlóndras do sgaoile mar an ccéadna
An t-Ochtmhadh Coinghíol Déag: Cuirfidh an Genearál drugaoi agus lón dá ttabhairt dona hoifigíbh, trúipéiribh, dragúnaibh, agus saidiúiríbh breóighte nó gonta don armáil Ghaodhalaigh le nách féidir dul don Fhrainc leis na céad-longaibh; agus tar éis a mbeith leighiste go n-órdódhuidh loingeas dóibh chum dul don Fhrainc, más é a miann é
An Naomhadh Coinghíol Déag: Le linn lámha chur leis seo go ccuirfidh an Genearál long dheithnis don Fhrainc, agus go ccuirfidh sé dhá loing eile dhíobh so annois a nn-abhainn Luimnígh a n-ollamhacht chum dís phearsana do bhreith don Fhrainc le sgéalaibh air an socrughadh so, agus ordughadh 'thabhairt do mháighistiribh na loingeas san dul a ttír ansa chuan as foigse dhóibh don Fhrainc d'fhéadfaidh siad do dhéanamh
An Fithchemheadh Coinghíol: Agus ná stupfar trúipéir, ná oifigeach, ná aende eile, gibé air bith a cháil, léar miann dul don Fhrainc, a ttaoibh fiach ná aon-chúise eile
An t-Ao'mhadh Coinghíol agus Fithche: Dá ttigidh, tar éis lámha chur leis an socrughadh so, nó roimh theacht an chobhlaigh, bád, pacaed Francach, nó aon-long eile transpoirt ón bhFrainc, a n-aon-áit eile d'Éirinn, cuirfidh an Genearál pas, ní hé amháin chum na buídhne atá le dul air bórd, acht fós chum na loingeas do theacht gusan ccuan as foigse do cheathrúmhnaibh na ttrúp atá le dul anonn
An Dara Coinghiol agus Fithche: Agus tar éis teacht don chobhlach chéadna go mbiaidh slígh osguilte agus comaoine idir é agus ceathramhna na ttrúp réamhráidhte, agus go háirighthe aco so agá mbiaidh pasanna ó oifigíbh an chobhlaigh nó ó Mhoinseiur Tameron
An Treas Choinghíol agus Fithche: A ccomhall an tsocruithe seo caithfior dhá bhaile Luimnígh do chur a lámhaibh an Ghenearáil nó aon-phearsan eile do cheapfaidh sé, ansan uair agus air na laethibh ainimnighthe am dheáigh: an baile Gaodhalach, acht na magaizíníghe agus an t-óisbidéal amháin, air an lá iona ccurfar lámha leis na coínghíolaibh seo; agus a ttaoibh an bhaile Ghalda, caithfidh fanmhuin a lámha an mhéid don armáil Ghaodhalaigh atá annois ansna gairisiúnaibh (agus an t-oileán agus pasáiste shaor Dhroichid Tuadhmhan) agus dóibh seo do thiucfaidh dá éis seo ó chontaebh Chorcuíghe, Chiarruíghe, an Chláir, agus Shliogadh, agus ó áitibh eile ainimnighthe thuas, nó go bhfaghfar caothumhlacht air a ccur anonn
An Ceathramhadh Coinghíol agus Fithche: Agus do chum buartha air bith do sheachnadh dá ttuitfeadh amach idir an ngairisiún do chuirfidh an Genearál ansa bhaile Ghaodhalach agus na trúipéirighe Gaodhalacha d'fhanfaidh ansa bhaile Ghalda agus ansan oileán (mar a bhfuil aco fanamhuin nó go n-imthid na trúip ansna céad-deich longaibh agus dá fhithchid do rachaidh don Fhrainc, agus gan aní bhus faide), caithfid dul a ttrínsibh air gach taobh do chum nach biadh cómhluadar ag an dá ghairisiún le chéile, agus caithfior a thoirmeasg air gach taoibh aon-díobháil do dhéanamh dá chéile, agus an té do-ghnídh do phionósúghadh
An Cúigmheadh Coinghíol agus Fithche: Go mbiaidh sé dlightheach ag an ngairisiún ccéadna máirseáil amach a n-éinfheacht, nó ó amm go hamm, do réir mar d'fhéadfaid dul air bórd, le harmaibh, bagáiste, bualadh drumaoi, pléar a mbéal, maist lasta 'na dhá cionn, meirgíbh leata agus ag eitiollaigh, sé gunnaoibh práis, dhá mhártarpíos, agus leath muinisiúin dá bhfuil annois ansna magaizínibh san áit chéadna; agus do chum na hócáide sin déanfar cúntas air mhuinisiún uile an ghairisiúin do láithir aen-phearsan do cheapfaidh an Genearál an lá tar éis lámha do chur leis na coinghíolaibh seo
An Seismheadh Coinghíol agus Fithche: Fanfaid magaizíníghe an lóin uile a lámhaibh na buidhne atá ceapuighthe do chum aire do thabhairt dóibh, chum cothuighthe an mhéid don armáil Ghaodhalaigh do rachuidh don Fhrainc; agus munadh bhfuil a sáth ansna stóraibh do chum cothuighthe na ttrúp ccéadna an feadh d'fhanfaid a nÉirinn agus an feadh do bhiaid air fairge, le cúntas do dhéanamh air a n-uimhir tiubharfaidh an Genearál a sáth lóin dóibh air ráta an Rígh; agus go mbiaidh maraga saor a Luimneach agus ansna ceathramhnaibh eile iona mbiaid na trúip; agus a ccás go bhfanfaidh aon-lón a magaizínibh Luimnigh an tan tabharfar an baile suas, go ccuirfear meas air, agus go mbainfear as fhiachaibh an lóin é atá le tabhairt dona trúpaibh air bórd na loingeas
An Seachtmhadh Coinghíol agus Fithche: Go mbiaidh sosadh cogaigh ann air muir is air tír do thaoibh na long, gibé aco Sagsanaigh, Pléimeannaigh, nó Francaigh iad atá chum na ttrúp do chur anonn, nó go ttigid siad dá ccuantaibh féin; agus go bhfághaid pasanna air gach taobh dona longaibh agus dona fearaibh
Agus má ghnídh oifigeach ná aende eile ní air bith contrárdha leis an sosadh cogaidh seo air aon-taobh do-gheóbhaid pionós, agus caithfior sásamh do thabhairt ansa díobháil déanta; agus cuirfear oifigíghe go béal abhann Luimnígh do chum sgéala 'thabhairt don chobhlach Ghalda agus Fhrancach annois, go ttiúbhraid faoi ndeara an sosadh céadna
An t-Ochtmhadh Coinghíol agus Fithche: Do chum siúráltacht cómhaill an tsocruithe seo, agus an uile choinghíl dá bhfuil ann, tiúbhraidh an bhuidhean airgthe na braighde seo uatha
agus do-bhéarfaidh an Genearál
An Naomhadh Coinghíol agus Fithche: Dá ttigeadh sóinseáil air bith a riaghlughadh na ríoghachta ná ansan arm atá fá chómhachtaibh Ghenearáil Ginckle suil do thiucfadh an socrughadh so chum cínn caithfidh gach n-aon agá mbiaidh ordughadh na harmála san a thabhairt fé ndeara gach nídh dá bhfuil ainimnighthe ansna coinghíolaibh réamhráidte do chur a bhfeidhm, nó 'chur d'fhiachaibh a chur a bhfeidhm go poínteálta agus gan cur an' aghaidh air chúntas air bith
Barún de Ginckle October 17th 1691
Atáid na coinghíl réamhráidte annois aithphriontálta ó chóipithe le hughdarrás ann 1692
CÁS CHATOILICITHE RÓMHÁNACHA NA HÉIRIONN: réamh-thaisbeánta go huiríseal don dá thig Pairliment, 1724, do thaoibh bille atá annois faoi mhachtnamh, óir tuigthear dóibh dá ccuirfídhe chum cínn é a bhfuirm dlígh gurbh ardúghadh daor-bhruide ortha é
Ciodh go bhféadfaoi (dom thuairim shuarraigh-si) cás na ndaoine míofhoirtiúnacha so do shamhlughadh le rulla leabhair do tugadh don Rígh Ezekiel le hithe (Ezek caib) sgríobhtha don leith amuith agus astigh, lóigóireacht, cathúgh, agus dobrón: qui erat scriptus intus et foris, et scriptae erant in eo lamentationes et carmen et vae; gidh eadh, cuirid compórd ortha féin leis an machtnamh so go bhfuil a ccás a lámhaibh uaisle oirdhearca agus seanatóiríghe onóireacha agá ndeárnadar a mathas agus a ttruaighmhéil do fhromhadh go minic roimhe seo air a shamhuil seo d'ócáid, agus gur mór an foirtiún dóibh iad so do bheith 'na tteórainn idir an Prionsa agus na daoine do chum ná déanfadh an Prionsa ceanna-mhúchadh air na daoine agus ná déanfadh na daoine ionsuíghe air bith a n-aghaidh prímhléide an Phriónsa
Do tuigeadh do Chatoilicithibh Rómhánacha na hÉirionn le línn an Iompuithe, agus do chreideadar mar fhírinne áitighthe do réir dlighthe fuaindemeantamhla agus statúightíghe na Sagsan agus na hÉirionn, go raibh coróinn ímpreamhuil na Sagsan ríogadh, agus ag tuitim le hoighreacht do bhiadh ceart agus athardha chum an oighre chirt budh shine agus do budh fhoigse a bhfoluígheacht air bhás nó air thabhairt suas na coróinne go toilthinneach leis an rígh ceart déaghnach, gan mionna coróinne ná aon-ughdarrás eile, gibé bhiadh an t-oighre ann nó as an ríoghacht le línn báis an rígh nó tabhartha na coróinne suas, fé mar thuit amach don seismheadh Séamus Rígh Alban,
an céid-Shéamus Rígh Sagsan, le linn báis Bhainríghine Eilís, agus don dara Cormac, do bhí ann Holónd an uair do dúnmharbhadh a athair ríogadh, do-ghnídh fírinneach an chéadfadh so an dlígh do dheímhnígheann ná fághann an rígh bás go bráth: Rex nunquam moritur
(Do mheasadar) Catoilicithe Rómhánacha na hÉirionn, ag géille agus ag creideamhuin dona dlighthibh agus dona statúitíghibh seo, an chuid budh lúgha dhe go rabhadar ceangailte a ccoinsias an dílseacht agus an úmhlaoigheacht do thugadar agus do dhearbhadar don dara Rígh Séamus do choimeád; agus dá bhrígh sin do cinneadh aco nárbh fhéidir leó an nídh céadna d'aistriúghadh chum priónsa eile air bith an feadh mhairfeadh an Rígh Séamus céadna san, d'aimhdheóin an Iompuithe do thárla a Sagsaibh sa mbliadhain 1688; agus go mór-mhór (do bhrígh) gur chreideadar an tréigion nó an tabhairt suas do bhótáladh (ansa chómhdháil a Londoin) do dhéanamh leis an Rígh ccéadna, nách lena thoil do-rín sé é do bhrígh an chruadhtain iona raibh sé agus gach easonóir dá bhfuair sé an tan do thogair sé imtheacht
Agus do deímhnígheadh ansa chreideamhuin sin iad leis an leitir do sgríbh sé chum tighearnaoibh a chómhairle príomháidigh an uair ráinidh sé go Calais san bhFrainc ag iarraidh ortha meódhain éigin shámhálta do bheartúgh chum a theachta tar ais, ag tabhairt, maille re réasúnaibh eile lena imtheacht nó a ríoghacht do thréigion, an rádh so do-chuala sé go minic ón' athair ríogadh,
"nách fada ó chéile príosún agus uaigh an phriónsa " Leis na cúisibh seo do thógbhadar Catoilicithe Rómhánacha na hÉirionn arm do chum cosmhunta a choróinne agus a chéime
Do ghabhadar é féin a bpearsain 'na cheann ortha féin, agus do chómhraiceadar air a shon nó gur tugadh chum cruadhtain mhóir iad le harmálaibh Rígh Uilliam; agus ansan féin níor éisteadar le téarmaoibh air bith síothchána nó go bhfuaradar aonta ó Rígh Séamus le linn na hÉirionn d'fhágbháil dó na coinghil as feárr d'fhéadfaidís do dhéanamh dóibh féin
Ansan an bhliaghain dá éis sin tar éis catha Aghraim agus géille na Gaillimhe do cuireadh a ccruatan mhór iad
Ag dara ionsuíghe Luimnígh do shocruígheadar le genearáil trúp Rígh Uilliam agus Tighearnaoi Giúistísíghe na hÉirionn, agus do fuaradar coinghíl dá ngnáth-ghairmthear Coinghíl Luimnígh le cúisibh cómhmhóra,
air ttúis ag seachna tuille dorta fola daonna agus 'na dheáigh sin do thaoibh tabhartha suas catharach Luimnígh agus an uile bhaile gairisiúin a ccontaebh Chorcuíghe, an Chláir, Mhuíghe Eó, agus Shliogadh
Agus do chum cómhaill fhírinnigh na ccoinghíol san do réir a n-íntinne agus a meódhain do thugadar na Tighearnaoi Giúistísighe agus na genearáil réamhráidte faoi tharmuin creideamhna poibillighe a lámha agus a n-onóir, agus do ghealladar go ndeimhineóghadh Rígh Uilliam iad
Agus do-ríneadar amhlaidh san, óir do dheímhnidh Rígh Uilliam a ccómhairle iad, faoi shéaladh leathan na Sagsan
Annois ansa chéad-choinghíol díobh so do bhádar na prímhléidíghe céadna ag Catoilicibh Rómhánacha na hÉirionn le fagháil a ngnáthughadh a ccreidimh agus do bhí aco a réimheas an dara Rígh Cormac; agus ansa réimheas chéadna do bhádar go follus ag na Catoilicíbh Rómhánacha easboig, diogánaigh, sagairt, agus úird riaghalta dá ccomaoine féin do chum iad do theagasg agus do riaghlúghadh a ngnóthaibh creidimh
Leis an dara coinghíol, Catoilicithe Rómhánacha na hÉirionn (acht amháin iad so d'fhág an ríoghacht agus nár úmhlaidh do riaghlúghadh Rígh Uilliam) do bhádar a n-eastáit uile aco le fagháil maille rena n-uile cheart, teidil, prímhléidíghe, agus saoirse dá raibh aco ná ag aende aco a réimheas an dara Rígh Cormac
Agus ansa réimheas chéadna as follus go mbíodh arm ag piaraoibh agus ag daoinibh uaisle na hÉirionn agus ag an uile dhuine léar thoil a cceannach nó a mbeith aco; agus go raibh cuid aco a bpóist onóra,
'na sirriaim, 'na ngiúistísighe síothchána, agus postaoibh eile sochair agus creideamhna; go rabhadar lucht dlígh, atúrnaethe, cómhairleóighiríghe dhíobh ag leanmhuin a ccéirde agus a n-ealadhan lena oiread toile agus saoirse leis na Protestúin; agus fós ceannaighthe, deileáluighthe, agus ceardaighthe Catoilicighe Rómhánacha 'na n-aldarmáin agus 'na mbuirgéisíghe a ccathrachaibh, agus 'na ndaoinibh saora a mbailtibh corporálta air feadh na ríoghachta
Leis an naomhadh coinghíol ní raibh mionnadh air bith le cur chum na cCatoilicíbh Rómhánacha acht mionna na húmhlaoigheachta amháin
A los agus a ccómhall na ccoinghiol so agus an cheangail phoibillíghe do tugadh dóibh faoi lámhaibh agus faoi shéalaoibh na tTighearnaoi Giúistísíghe agus an ghenearáil réamhráidhte, do thugadar na Catoilicithe Rómhánacha cathair Luimnígh suas agus na bailte agus na gairisiúin eile uile do bhí iona seilbh an tráith sin, agus do mhaireadar ó shoin gus aniu go síothchánta agus go suaimhneasach fá riaghlughadh gach rígh agus bainríghine dá raibh san mBreatainn gan buairt gan trioblóid, ná rebelliúntacht ná comhchruinniúghadh air bith, mar as follus don tsaoghal uile
Gidh eadh, créad é chómh maith agus do cómhalladh na coinghíl chéadna agus an ceangal sacrálta san dóibh, nó fós créad chómh follus agus do briseadh asteach ortha agus do claonadh iad, as damhna dobróin dona Catoilicíbh Rómhánacha é nach féidir leó a chaoine go sáthach dá silidís deóradh fola: Hinc illae lachrymae
Do bhiadh sé liosta le luadh na hachtanna Pairliment uile do-ríneadh ansa ríoghacht so air an ócáid seo; ní beag a rádh, le dlighthibh do-ríneadh ó shoin, gur gearradh amach an uile Chatoilicíghe Rómhánach san ríoghacht so, fá chúinsibh cruadha, gan arm cosmhunta ná ionnsuighthe d'iómpchar (acht amháin beagán tighearnaoi agus triúr nó ceathrar coirnéilíghe dona trúip do bhí a Luimneach agus annsa Ghaillimh le linn a ttabhartha suas) do chum a sámhála féin ná cosmhunta a ttighthe ná a substainte, acht amháin pícíghe nó na sáiseanna eile le saothruíghid lábánaigh an talamh
Dá bhrígh sin mórán daoine uaisle do ghearraidh figiúir faisiontamhuil annsa ríoghacht roimhe seo annois an uair chsiúlaid le cánaoibh nó le maidíbh amháin iona lámhaibh do-gheibhid droch-úsáid ó lucht cloidhte agus piostal d'éirghidh annois go déaghnach as truaillightheacht an tsaoghail: Servi dominati sunt nobis
(Lamenta Jeremiae)
An uile fhear dlígh Catoilicíghe Rómhánach, atúrnaethe, agus comhairleóiríghe, do cuireadh as a ccómhachtaibh a cceárda ná a n-eadhladhna do ghnáthughadh munadh ttugaid móide an diúltaighthe, uachtarántachta, agus an teast, as é sin iompódh 'na bProtestúin
Agus dá bhrígh sin tuairim céad fear dhlígh agus atúrnaethe Catoilicíghe Rómhánacha do bhíodh a ccúirtibh Bhaile Átha Cliaith agus air a' ttuaith, ní foighnneóifíghe dhóibh greidhm aráin do thuilleamh le toradh an stuidéir léar chathadar a n-óige agus a n-aimsir
Do cuireadh as cómhachta Catoilicithe Rómhánacha na ríoghachta go genearálta gan saodh ná sámháil tighthe ná talamh do cheannach, morgáistíghe do ghlacadh mar shiúráltacht le hairgiod, agus fós gan léis air thigh ná air thalamh do ghlacadh as cionn én-bhliadhna déag air fhithchid agus gan san féin do ghlacadh fé bhun dá ttrian cíosa an fhuirinibh, ionnus gur cuireadh as a ndóchus iad chum a ndíthchill náttúrtha do chur a ngníomh, agus do cuireadh go huile as a ccómhachtaibh bheith go bráth acht 'na sglábhaibh
Leis na dlighthibh céadna, a cclann, dá arráidíghe agus dá neamhóghmósaidhe do bhiaid siad dá n-aithreachaibh, iompuíghidís 'na bProtestúin agus caithfid a n-aithreacha gibé cothughadh do cheapfaidh an Tighearna Chancelléir do thabhairt dóibh, agus oighrígh na n-aithreacha so, iar n-iompódh 'na bProtestúin dóibh, déanfaid teanóntuighthe saoighil dona haithreacha, ionnus nách féidir leis na haithreacha stór air bith do dhéanamh don chuid eile dhá cclainn, dá ghrástúmhlacht iad, ná d'aon-mhór-uireasbuíghe eile a saoighil
Anois munadh cur clainne a ndóchus é seo chum dlígh Dé do shárúghadh adbhaim nách feadar-sa créad eile é
Agus an féidir nách gairmfidh Dlightheóir mór Neimhe chum cúntais iad
Le dlígh eile na huile shagairt registreálta Catoilicíghe Rómhánacha na ríoghachta so, caithfid mionna an diúltaighthe do thabhairt air lá dh'áirighthe, nó a ccóireamh iona regiuláirighe agus a bpionósughadh dá réir sin; agus an tuath uile, gan fágbháil duine, do ghairm chum na mionnadh ccéadna agus a ndiúlta an treas uair, bheith cionntach ann preamuiníre, as é sin cailleamhuin coda agus eastáit, agus priosún air feadh a saoghail, d'aimhdheóin gur chuireadar do chúinse a ccoinghiolaibh Luimníghe agus gur tugadh an ghealleamhuin phoibillighe dhóibh nách iarfuighe mionna air bith ortha acht mionna na humhlaoigheachta, agus go rabhadar ollamh chum san do thabhairt gach uair
Le dlígh eile na huile bhuirgéisíghe agus aldarmáin cathrach, daoine saoradh agus máighistirighe a mbailtibh móra, an uile dhuine a n-oifig thíorthamhuil ná a ngnódh air bith as cionn céime fogh-chonstábladh, caithfid mionnadh an diúltaighthe, mionna na huachtarántachta agus an teasta do thabhairt
Agus dá bhrígh sin annois ná fuil duine saor ná máighistir a mbaile mhór ná a n-aon-chúram dá luighead (acht amháin fogh-chonstáblacht) don chreidiomh Chatoilicighe Rómhánach san ríoghacht uile
Agus nocha léigthear d'aen-cheannuighe ná ceárduighe don chreidiomh so a cheárd do leanmhuin ná a chuid earradh do dhíol a n-aon-chathair a nÉirinn munadh ndíolaid rátaoi troma dá ngairmthear ceathramhantacht le máighistiríbh corpordha an bhaile sin
Agus iar ndiúltadh é sin do dhíol (óir ná fuil aen-dlígh leis) gairmthear iad do chum mionna an diúltaighthe do thabhairt dá sganrúghadh chum díola
Cuir leis seo chómh minic agus do chuireadh buairt air Shasana ná air Éirinn le hionsuighe air bith ón bhFrainc ná ón Spáinn, ná ón bPretender air Shasana ná air Albain, do bhádar Catoilicithe Rómhánacha na ríoghachta so siúrálta dá ttógbháil suas, an t-arm do bhí ag fír-bheagán díobh do chailleamhuin, a ttighthe agus tighthe na ndaoine ná raibh aon-arm aco do spionráil ag lorg tuille airm, a ccapaill mharcuigheachta agus oibre dá ttógbháil uatha agus dá ccongbháil an feadh chothóghadh an bhuairt
Agus dá n-éirghiodh leis na deóruighthe seo nó an Pretender do chum cinn, as ag Dia atá 'fhios créad budh chruith dhúinne, a ccás mar adubhairt Tertullian ag labhairt air Chríostuighthibh 'aimsire féin, go bhféadfaoi a rádh, le beagán sóinseála, le Catoilicithibh Rómhánacha na hÉirionn
Gidh eadh, ós do thaoibh staonadh ó mhionnadh an diúltaighthe do thabhairt as leithsgéal do thaoibh gach deacamhuil agus doghrainne dá ttuiteann ortha, iarfad cead beagán do thráchtadh air an argóint seo, agus atáim deimhneach go bhfoilseóidh mé gur leithsgéal agus nách cúis cheart é
Le mionnaibh na humhlaoigheachta, etc , atá an uile dhuine thugann iad ceanngailte a ccoinsias agus le ceangal naomhtha Dé Uilea-chomhachtaigh dá ghlaoch chum fínnéighe air dhíogras a ccroidhthe (do réir mar shocruighid diadhairighe, dlightheóirighe, agus lucht déanta dlígh ansa tsaoghal Chríostamhuil) gan lámh chamm ná dhíreach do bheith a n-aon-phlot ná coimhéirghe a n-aghaidh an Phrionsa (ná 'riaghluigheachta) dá ttugaid na mionna so, agus go ndéanfaidís faisnéis dó féin nó do chuid éigin dá mhinistéiribh air aon-phlot ná coimhéirghighe 'na mbiadh fios aco ortha, agus a ccabhair agus a ccoghnamh do thabhairt le contabhairt a n-anma agus cathamh a substainte do chum a cclódh, an uile dhuine do réir a chéime agus a cháile
An féidir le nídh air bith bheith ní bhus naomhtha ná so chum coinsiais daoine do cheangal
An féidir le mionna an diúltaighthe ní bhus mó do dhéanamh
Mádh bhrisid daoine na mionna so ná brisid siad na huile mhionnadh eile
Ná fuil aen-riaghlughadh air bith, dá mhéid a thíorántacht, ná dá éagcóraighe do gabhadh é san domhan, sámhálta faoi cheangal don tsórt so ó dhaoinibh dá mbiadh droch-amhras aco do thaoibh a ngrádh nó a ndeagh-aigne dóibh, má choimeádaid na mionnadh so
Do thaoibh mionnadh an diúltaighthe atá deifir mhór idir é agus é seo, óir atáid cúinsíghe ann nách féidir le aon-Chatoilicighe Rómhánach dearbhadh leó le fírinne
Adbhaim nách féadfainn-se
Deidhilfead amach trí cúinsíghe aco
Air ttúis iarthar orm a dhearbhadh go ccreidim am choinsias ná fuil ceart ná teidiol ag an Rígh Séamus déaghnach ná ag an bPretender chum coróinne Sagsan
Annois atáim am strainséir chomh mór so do cheart agus do theidiolaibh ríghthe agus prionsaoi (agus as deimhin liom go bhfuil an chuid as mó do lucht aen-chreidimh liom amhlaidh san) nách tabharfainn na móide sin do rígh ná do phrionsa ná d'aen-fhear comhachta air bith san Euróip do thaoibh an uile Phretender don tsórt san do dhiúltughadh dá n-iarrfuidís orm
Óir, do chum a bheith am chomhachtaibh a dhearbhadh, ní fuláir go mbiadh agam meódhain dheimhneacha shiúrálta do chum mo chreideamhna do neartughadh, nó spalpfad an t-éitheach
Gidh eadh, seo nídh nách fuaras amach riamh a n-aon-rod dár léaghas ná ó neach air domhan le a raibh cómhluadar agam
Fós mórán diadhairighe agus daoine dearsgnaithe a bhfoghluim do Theampoll na Sagsan, na hAlban, agus na hÉirionn, áitighthe do réir an dlighe, do chreideadar agus creidid fós nár chaill an Rígh Séamas déaghnach ná an Pretender a cceart chum coróinne na Sagsan
Agus atáim deimhneach gurab í sin céadfadh a bhfuil do dhiadhairíbh agus do lucht dlígh ansa bhFrainc, ansa Spáinn, agus ansan Iottáil
Cionnus d'fhéadfad-sa ansan, ná aon-Chatoilicighe Rómhánach eile san ríoghacht, mo chreideamhuin do neartughadh do chum a dhearbhadh nách fuil sin aco
Gidh eadh, bíodh nó ná bíodh, ní cás liom mionnadh na humhlaoigheachta do thabhairt; óir as féidir liom san do dhéanamh do réir dlígh nádúradh agus do réir gnáthughadh choitchinn an uile náisiúin, le coinsias glan, d'aen-phrionsa do bhéarfadh buadh orm féin agus air an ttír as dúthadh dham, ciodh gur fír-thíoránach, fear láimhe láidre, nó airgtheach é, nó fós Zar na Muscovy, nó an Turcach mór
Agus dar ndóith ní fhéadfainn a dhearbhadh, dá ngabhadh aon aco so buadh, gurab í mo chreideamhuin ná raibh ceart ag Rígh Seóirse air choróinn na Sagsan ná na hÉirionn
A n-aon-fhocal amháin: gach a ndearbhaim a móidibh na humhlaoigheachta atá sé am chómhachtaibh,
gan páirt air bith do bheith agam a bplot ná a ccoimhéirghighe a n-aghaidh Rígh Seóirse ná 'riaghluigheachta, nó, má chluinim é, foilsiughadh 'dhéanamh air; agus munadh ndéanfad san brisfead mo mhóide
Gidh eadh, ní bhfuil sé am chomhachtaibh mo chreideamhuin do neartughadh do chum dearbhadh go fírinneach leis an ccúinse seo a mionnaibh an diúltaighthe, agus dá bhrígh sin tuigthear dhamh nách féidir liom a ccoinsias na mionnadh san do thabhairt
Ansa dara háit atá cúinse eile a mionnaibh an diúltaighthe d'iarrann air dhaoinibh a dhearbhadh go ccothóghaid siad oighreacht na coróinne san líne Phrotestún, etc
Annois, créad mar d'fhéadfaidh aon-Chatoilicighe Rómhánach (fhanfaidh amhlaidh san) na mionnadh san do thabhairt a ccoinsias adbhaim nách feadar
Óir leis an ccúinse seo dearbhaim (mádh dhearbhaim é) m'úmhaluigheacht (léar dhearbhas roimhe sin) do tharrang ó Rígh Seóirse agus ó gach rígh dá ttiucfadh 'na dhiaidh, dá n-iompuigheadh féin nó aende aco 'na Chatoilicighe Rómhánach
Agus ní cás síleach é seo, óir nídh air bith dá raibh riamh do budh fhéidir a amhuil do bheith airís
Rígh Navarre, an ceathramhadh Hanraoi, do bhí 'na Phrotestún agus d'iompuidh chum bheith 'na Chatoilicighe Rómhánach
Budh Phrotestún Diúic Saxony, Rígh Póland annois agus Catoilicighe Rómhánach
Agus do chum teacht ní bhus foigse do bhaile, an dara Rígh Cormac agus a dhearbhráithir, Rígh Séamus, budh Phrotestúin iad air aon agus d'iompuigheadar 'na cCatoilicithe Rómhánacha
Annois dá ndeineadh muintear ríoghdha na Breatainne Móire amhlaidh so, agus an creidiomh do ghabhadh dárb de mise, a' bhféadfainn-se a ccoinsias mionna m'umhaluigheachta dóibh do bhrisidh agus, air feadh mo chomhachta, mo chabhair agus mo choghnamh do thabhairt chum na coróinne 'bhuain díobh do thaoibh an nídh sin do dhéanamh do réir mo chéadfadh agus mo chreideamhna féin budh chóir dóibh do dhéanamh
Ó go deimhin ní dhéanfainn é
D'iarrfuinn d'athchuinighe go toilthinneach air na daoinibh uaisle seo do ghríosuigheann sinn chum na móide seo do thabhairt an clár d'iompódh agus a chur a ccás chum argónta go bhfaghadh prionsa, a seilbh choróinne na Sagsan agus é 'na Chatoilicighe Rómhánach, móide do cheapadh le hAcht Pairliment iona mbiadh cúinse ag iarraidh air a shearbhóntuighthe uile a dhearbhadh go ccothóghaidís an oighreacht ansa líne Chatoilicighe Rómhánach: a bhféadfadh aon-Phrotestún ionraic na móide sin do thabhairt le coinsias glan
Muna bhféadfadh, sirim oraibh, a dhaoine uaisle, cuiridh an riaghuil órdha so a ngníomh,
"deinidh mar budh mhiann libh do dhéanamh libh " An treas chúinse do thugas faoi ndeara ansna móidibh sin ag so é: "agus déinim an deimhniughadh, an adbháil seo, etc , óm chroidhe, óm intinn, agus óm thoil " Nocha ndéanfad acht an t-aon-mhachtnamh so air an ccúinse ccéadna so,
go bhfuil 'fhios agam go deimhnightheach gurab iomdha duine, Protestún agus Catoilicighe, do thug mionna an diúltaighthe le croidhe tinn, agus chómh neamhthoilthinneach agus do bhiadh ceannuighe nó loingsgeach a stoirm ag teilgion a n-ionnmhus tar bórd chum 'anma 'shámháil
Annois bíodh sé fé breitheamhnas an tsaoghail an mbrisid daoine don tsórt so a móide, ó d'iarruid dlighthe Dé oruinn, ní hé amháin sgaradh le ár maoin shaoghalta, acht fós an bás d'fhulang suil pheacóghmaois a n-aghaidh ár ccoinsiais
Atá tnúth agam annois go bhfuil sé soiléir nách féidir le haon-Chatoilicighe Rómhánach mionnadh an diúltaighthe do thabhairt le coinsias glan, agus fós go bhfuil a n-umhluigheacht agus a ndílseacht chómh dearbhtha le mionnadh na húmhaluigheachta agus atáid leis na mionnaibh eile
Gidh eadh, cuir a ccás gur bárr-shiúráltacht air dhílseacht an tsearbhóntaoi mionnadh an diúltaighthe, créad atá ag Catoilicithibh Rómhánacha na hÉirionn le dhéanamh leis sin
Do leagadar a n-airm agus do thugadar suas a mbailte agus cathracha, maille rena ccuid stóir agus muinisiúin, air gheallamhuin shiúrálta agus faoi tharamuin creideamhna poibillighe, deimhnighthe le húghdarás ríogadh, gan móide air bith d'iarradh ortha acht mionnadh na húmhaluigheachta amháin
Nach fuil toradh air bith le tabhairt air an ccreideamhuin phoibillighe sin agus air dlígh náisiún, do háirmhígheadh chómh naomhtha san leis na págánachaibh féin, go mbagaraidís fearg agus díoghaltas a ndéithe fallsa air an mbuidhin do sháruigheadh iad
Si genus humanum et mortalia temnitis arma, At sperate deos memores fandi atque nefandi (V Aen L) Dá réir seo as maith d'fhéadfadh genearál, do thiucfadh ag ionsuíghe cathrach, a ccúinsíghe féin do thairigsin don bhuidhin airgthe nó ionsuighthe (óir amhlaidh san as deimhin leis a gabháil gan cailleamhuin fir) agus a mbrisidh ansan an tan bhiaid iona chomhachta, mádh d'fhéadann na ceangail naomhtha so do chlaonadh
As maith as féidir le daoinibh a mionna, a móide, agus a ngeallamhna do bhrisidh an uair as caothamhuil dóibh é, más féidir creideamhuin phoibillighe do bhrisidh le cúis air bith
As maith do budh fhéidir leis an Rómhánach oirdheirc, Attilius Regulus, fanmhuin san Róimh agus gan dul tar ais go Carthage mar a raibh sé siúrálta bás anba d'fhulang, amhuil mar d'fhuiling, dá ttuigfighe dhó go bhféadfadh cur suas le claonadh a gheallamhna chum teacht tar ais munadh ccuireadh a ghnódh chum cinn
A n-aon-fhocal amháin sgaoil an tsnuidhm naomhtha san agus biaidh an saoghal uile 'na chaos, an' Hanceldema (nó Aceldema), nó 'na mhachaire fola
Rígh Uilliam, do budh fiúdh do ghnáthchuimhne, do bhí meas budh mhó ná san aige air chreideamhuin phoibillighe an uair do-chuaidh lean' armáil ag ionsuíghe Luimníghe
Do thairig sé coinghíl do na Catoilicithibh Rómhánacha nár thuigeadar do bheith maith go leór, ciodh go rabhadar ollamh chum géille agus a n-airm do leagadh dá ttugadh sé coinghíl do budh fhearra ná san dóibh
d'ionsuidh sé an baile a bhfuirm, do-rín sé bearnnadh mhór ansa bhfalla agus d'ionsuidh í fá thrí; gidh eadh, nochar ghaibh an áit
Nách tiubharfadh sé ansan aen-téarmaoi do na Catoilicithibh Rómhánacha, do budh fhéidir leó go réasúnta d'iarradh, ní bhus túsgadh ná d'fhuiligeódh d'fheidhm a ionsuighe do thógbháil nó do thréigion, amhuil mar do-rín, dá ttuigfídhe dó go bhféadfadh a n-onóir nó a ccoinsias a gheallamhuin do bhrisidh an tan bhiadh an drong airgthe iona chómhachta
Do bhí sé chómh fada san uaidh nár fhuiling sé air feadh a reimheasa an iarracht budh lugha air domhan do thabhairt air na coinghíolaibh do-ríneadar a ghenearáil an bhliaghain dá éis sin leis an armáil Chatoilicighe Rómhánach a Luimneach, air a bhfuil an dearbhadh deimhnightheach seo aguinn
Óir an treas bhliaghain dá reimheas, an uair do-ríneadh Acht Pairliment a Sagsaibh do chum mionna na huachtarántachta do chur air ccúl agus móide eile do cheapadh dá iarraidh air na huile oifigighe, giúistísighe síothchána, dlightheóirighe, etc , a nÉirinn na mionnadh san do thabhairt, do-ríneadh sámháil do na Catoilicithibh Rómhánacha agá raibh teidiol aco chum toradh Coinghíol Luimnigh, agus do hórduigheadh go hainimnighthe ansan acht chéadna mionnadh na humhaluigheachta d'iarradh ortha agus gan aen-mhionnadh eile 'chur chúcha
Acht, mo nuar
ní túsga do cuireadh a ccúmhdach an monarc mór so a bhfochair a aithreach ná mhothuigheadar na Catoilicithe Rómhánacha géir-chealga mailíseacha daoine dh'áirighthe
Adeirm "daoine dh'áirighthe," óir a bhuidhe re Dia Uilea-chómhachtach do bhádar aguinn do ghnáth mórán fíor-dhaoine uaisle ionraicighe onóireacha a tTigh na Cómhchoitchinne, agus mórán fós a tTígh na tTighearnaoi, agus munadh mbiadh a ccoghnamh-san do bhámair léirsgriosta cian ó shoin
Gidh eadh, ag so ár míofhoirtiún go ró so go ndéantar gach nídh san Phairliment do réir líonmhuireacht bhótaoi agus gur mó uimhir na buidhne le nách ionmhuin sinn ná an drong eile
As air éigin do bhí siosón Pairliment annsa ríoghacht so air feadh reimheasa Bhainríoghaine Anna ann nár claonadh pointe éigin dona hairtigiolaibh nó dona coinghíolaibh air ar ghéilleamair do Rígh Uilliam, agus gan ionta acht gach nídh do bhí nádúrtha do shearbhóntaoibh agus do dhaoinibh saer-bheartha tnúth bheith leis
Agus fós budh lugha go mór é ná fuaradar ár ccomharsain, na hAlbanaigh, iarna ngéille do choróinn na Sagsan
Gidh eadh, atá an deifir seo ann nár claonadh aen-ghíog amháin dona coinghíolaibh do gealladh dóibh seo
Gidh eadh, as air éigin atá aon-airtigiol dona coinghíolaibh air ar ghéilleadar na Catoilicithe Rómhánacha nár briseadh le dlighthibh cruadhálacha, ciodh go ttugamaoid ár slán fé an saoghal aen-nídh amháin do thaisbeánadh dhúinn ann nár iompchuruigheamair sinn féin 'nár searbhóntaoibh chómh díleas chómh diúiteamhuil leis na hAlbanaigh, munadh ndearnamair ní bhus mó, ionnus gur follus gurbh í aigne ár námhad so - ag ná fuil suim ansna bandaoibh naomhtha do cheanglas (air modh) náisiúin dá chéile - ár n-arguin agus ár léirsgrios as an saoghal uile
Gidh eadh, do shirfinn ortha a mhachtnamh go bhfuil Dia air neamh chum díoghailt an ainchirt agus chum pionóis do thabhairt do lucht claonta na creideamhna poibillighe - cuir nár chaill riamh gan breitheamhnas follus do tharrang ó neamh, go mór-mhór an tan bhíonn sí poibillighe agus náisiúnta mar as léir (ó) starthaibh Críostamhla agus págánta
Do fuaradar na Gibeonites (Joshua 9), ciodh gur le cleas agus le calaois, ó Joshua a gheallamhuin do thabhairt dóibh air a n-anma, agus do-rín sé féin agus a ttáinidh 'na dhiaidh go maith í go laethibh Saul, do thug léirsgrios air na bochtánaibh sin le cloidheamh agus le tine; agus a laethibh Dáibhídh an Rígh do luidh léir-bhreitheamhnas Dé air an bPobal Eabhra, agus níorbh fhéidir a fhearg do mhíniughadh acht le fuil seachtar mac Saul (2 Sam 2)
Do thug Antiochus Epiphanes geallamhuin phoibillighe dona hIúdaighibh agus do bhris í (Josephus), agus an droi'-chrích d'imthidh air féin agus air a mhuíntir ní gábha a luadh, óir as sgéal coitchionn é
Do-ríneadar na Carthaginians síothcháin go minic leis na Rómhánachaibh, agus do bhrisidear í chómh minic gan chúis cheart agus do-ríneadh acht dá thaoibh sin ansa tseannaitt san Róimh ansna focalaibh seo: Delenda est Carthago, delendi fidefragi Paeni, agus do cuireadh a ngníomh é
Budh ghnódh gan chrích a bhfuil do shómplaoibh don náttúir seo a starthaibh d'áireamh, uime sin biad sásta le dhá shompla eile
Do-rín Ladislaus, Rígh Hungary, sosadh cogaidh le Amurath III agus gan chúis cheart do bhris sé é, agus a lá an chatha, an tan buadhadh ar na Turcaigh agus do cuireadh an ruaig ortha, an tan chonnairc Amurath a thrúip briste agus ag rith, do tharrang sé as a bhrollach an sgríbhinn iona rabhadar na coinghil, agus tógbhas suas a shúile chum neimhe, agus agallas Dia na cCríostuighthe dá ghuidhe chum díoghaltais do dhéanamh do thaoibh na héagcóra do-ríneadh air 'ainim leis na Críostuighthibh, do thaoibh a mionn agus na creideamhna poibillighe do chlaonadh
Ní maith do chríochnuidh sé na focail seo an tan d'iompuigheadar a thrúip gan fuireach, d'ionnsuigheadar na Críostuighthe, agus do léar-chuireadar an ruaig ortha, le marbhadh mórán mílte dhíobh malle rena rígh san mhachaire
An tríomhadh Laoighseach déag, Rígh Franc, le coinghíol iomráidteach Nants do thug do na Hugonets toil shaor a ccreidimh; gidh eadh, do bhris an ceathramhadh Laoighseach déag an coinghíol san, agus do-rín, an chuid budh lugha dhe, céad míle díobh d'ionnarbhadh
An tan do bhí an Prionsa so a n-aoirde a ghlóire, 'na sgiúirse na hEuróipe, agus do mheas an saoghal ro-bheag dó féin, an tan do chuireadar na hainimneacha amháin "Musquateres," "Gendarms," "Mason du Roy," a namhaid air baille-chrith, na trúip thréana dho-chlaoite seo do chailleadar a n-éinfheacht a misneach, d'iompuigheadar a ndruim air a namhuid agus do cuireadh an léir-bhrise ortha ag Hogsted; agus cailleamhuin dá chatha mhóra eile, Ramelies agus Turin, do thug an Prionsa uaibhreach so agus a dhaoine chómh híseal san gom' éigion dó, a modh uirísil, síothcháin d'athchuirt agus bheith áthusach 'dtaoibh a faghála air (nách mór) na téarmaoibh budh toil lena namhuid
Gidh eadh, níor stad díoghaltas Dé dá leanmhuin (do réir dealraibh do thaoibh briste na creideamhna poibillighe, ciodh gur lena shearbhóntaoibh féin do-rín é) nó gur sguabadh air siúbhal beagnách a n-aen-bhliadhain amháin a mhac, dís mhac a mhic, agus dís mhac mic a mhic, a ccás (ciodh ná raibh aen-phrionsa ansan Euróip budh líonmhuire a sliocht ná é) gur ciorrbhadh iad iona radharc féin acht aon-naoidhean amháin chúig mbliadhan d'aois, agus (gur cuireadh) a ríoghacht chum an oiread san cruadtain agus díth daoine le hár agus le hocras nách furas a luadh
Agus an dóith leat nách tuitfidh díoghaltas Dé air an ndroing do léir-bhris na geallamhna agus an chreideamhuin phoibillighe leis na Catoilicithibh Rómhánacha, atá annois go deimhin 'na searbhóntuighthe neimhchiontacha macánta dílse do Rígh Seóirse (gidh eadh, an tan san do tuigeadh dóibh nár cheart dóibh géille nó go mbuadhfaoidh ortha)
An giorradh lámh Dé annois ná an uair sin
An lugha an tsuidhm atá Aige annois ann nA onóir ná an uair sin
Nó an bhfuil sámháil ann do phearsanaibh seoch a chéile do chum gan náisiúin do phionósughadh mán n-ionann an tan chiontuighid mar a chéile
Ní headh; atá Sé foideach fad-fhulangach agus tugann aimsir do pheacachaibh chum cuimhneadh air a ngnóthaibh, agus fanann le ceachtar do dhá nídh,
le a leasughadh nó le miosúr a bpeacaoi do líonadh
Super tribus sceleribus Juda, et super quotuor non convertam (eum)
Amos
Agus cai bhfios nách é an bille atá annois faoi mhachtnamh, mádh déintear dlígh de, as líonadh miosúir peacaoi na ndaoine uaisle seo do bhris an chreideamhuin phoibillighe chómh minic roimhe sin
As dealrach gur mair sin é, cómh fada go deimhin agus as féidir le réasún daonna machtnamh nó breithniughadh do dhéanamh air shicréidighibh Dé
Óir atá an bille seo ceapuighthe do chum airgthe agus léirsgriosta na cCatoilicithe Rómhánacha uile san ríoghacht so, d'aimhdheóin na geallamhna poibillighe tugadh dóibh a Luimneach (air gach saoirse, teidiol, agus primhléid, chómh maith a ngnóthaibh tíorthamhla agus eaguilseamhla, agus do bhí aco a reimheas an dara Rígh Cormac) agus an tnúth do bhí aco (agus léar mhealladar iad féin) chum marthuinn go socair suaimhneasach as san suas fé mar mhaireadar ó theacht an Rígh sin chum na coróinne
Gidh eadh, go ttugadh Dia iona mhór-thrócuire nách biaidh fuaidhinighe oirdheirce neimhchiontacha Tigh onóirigh na Comhchoitchinne, nó ard-phiaruighe Tigh na tTighearnaoi, comhtharraingthe maille ris na daoinibh uaisle ná grádhann sinn a ccruadtan choitchionn mar as gnáth; óir as follus go bpionóstar na daoine do thaoibh peacaoi na riaghlathóirighe, amhuil as fínnéighe peacaoi Dáibhídh an Rígh, ciodh gur beag iad a ndealramh,
uimhiriughadh a shearbhóntaighthe, gidh eadh, pionósadh le léirsgrios seasgad míle dhá dhaoinibh ann trí lá (2 Sam 24)
An bille seo, an bille cinneamhnach so, órduigheann sé gan aon-tsagart Catoilicighe Rómhánach do rádh Aifrinn san ríoghacht so, nó má ghníd, coimhreóghfar ciontach a n-aird-thréason é, acht amháin an mhéid do thug mionnadh an diúltaighthe (claonadh soiléir an naomhadh coinghíl do shocrughadh Luimníghe); agus nách tiubharfaidh aon-duine cabhair, coghnamh, ná iocht d'aon-tsagart don tsórt san, nó má thugann, coimhreóghfar ciontach a bhfiolúntacht gan toradh eaguilse é
Agus do chum obair shiúrálta do dhéanamh de, órduigheann mar an ccéadna go bhfaghaidh ionformaer an tsagairt chéadna céad púint dualguis do thaoibh sgéaluigheachta air féin ná air aendhe eile do thug cabhair, coghnamh, ná iocht dó, agus céad púint eile le tabhairt don té d'áiteómhadh nó chuirfeadh air an sagart ccéadna, nó air an té thabharfadh cabhair, coghnamh ná iocht dó, do chum a cciontuighthe 's a ndaortha
Annois as dearbhtha as aen-chéad dhéag sagart Catoilicighe Rómhánacha do regiostráladh do réir Achta Pairliment do chum na hócáide sin ní thug mionnadh an diúltaighthe acht triar agus tríochadh díobh, agus do fuair a leath san bás, agus dona sagartaibh regiostrálta ní bhus mó ná a dhá ttrian
Créad dhéanfaid an lear san míltíghe do Chatoilicithibh Rómhánacha annsan uile chóige don ríoghacht so do chum Dé d'adhradh iona slígh féin
(Sirim nách tuigfighe me ionnus as go mórfainn an uimhir do chum míoshásaimh na riaghluigheachta, óir ní adeirm aenídh nách feasach do gach Protestúin sa náisiún chómh maith liom féin; agus as maith 'fhios aco nách diongmhála iad buairt ná trioblóid do dhéanamh, agus d'fhéadfainn a dheimhniughadh nách fuil sé air a n-aigne a dhéanamh)
Créad dhéanfaid siad an tan bhiaid breóighte nó ag dul chum báis
Fios do chur air shagart (más féidir a fhagháil, óir caithfid uile an ríoghacht do thréigion nó bheith a ccontabhairt báis gan seachnadh), as bás siúrálta dhóibh é, a los méid an dualguis le fagháil ag an ionformaer, agus go siúrálta budh duine dá lucht aen-tígh é
Ó an chruadháil dho-labhartha
Ó a chreideamhuin daoine
Go deimhin budh mó budh sho-mholta a dhéanamh leó mar do-rín Rígh Franc leis na Hugonets,
a n-ionnarbhadh as an ríoghacht agus aimsir réasúnta do thabhairt dóibh do chum a n-eastát agus a maoin shaoghalta do dhíol
Agus do chum gan tráchtadh air mórán do chúinsibh cruadhálacha eile san bhille seo, sirim cead mo chéadfadh uiríseal do thairigsin go bhfuil sé neamhghasta agus a n-aghaidh buntáiste an riaghluighthe go ndéanfaoi an bille sin do chur a bhfeidhm le dlighe
Air ttúis atá sé neamhghasta na Catoilicithe Rómhánacha féin do cheanna-mhúchadh san ríoghacht so an tan atá an Rígh ag iarradh saoirse do Phrotestúnaibh ó phriónsaoibh Catoilicighe Rómhánacha
Ansa dara háit atá sé neamhghasta mar nochtfaidh sé ón ríoghacht an chuid as mó dona daoinibh go mór-mhór an pháirt seo dhíobh dá ngairmthear le phrás an Scrioptúradh, "sgoltóirighe cunnadh agus tarrangóirighe uisge " Óir má déintear dlígh don bhille seo, na huile lucht eastáit Chatoilicighe Rómhánacha, ceannuighthe, deileáluighthe, lucht siupuighthe, an uile chearduighe, gabháltuighe, agus a lucht leanmhana, díolfaid a maoin shaoghalta agus tréigfid an ríoghacht; agus déanfaid fós na fogh-dhaoine an nídh céadna d'fhéadfaidh a bpasáiste do cheannach; agus an chuid nách féadfaidh sin do dhéanamh iompóid amach 'na mbithiúnaigh agus 'na lucht robála, an tan nách biaidh aen-eagalsaigh aco do chum a tteagaisg nó a riaghluighthe nó a ccoimeádta leith aistigh do theórainn
Agus as deimhin liom gur beag do Phrotestúnaibh na ríoghachta ná fuil 'fhios aco gur mó ná leath daoine na hÉirionn na Catoilicithe Rómhánacha beag agus mór
'Na n-éagmais seo uile do féadfaoi a cclann, an chuid budh lugha dhe, do thabhairt suas chum airm a ndúithibh eachtrann agus armáil líonmhar do dhéanamh suas don Phretender; agus gan amhras biaidh éigneach go leór chum a ndúithe díleas do bhuain amach agus díoghaltas do dhéanamh air son na héagcóradh tuigthear dhóibh do-ríneadh ortha féin agus air a n-aithreachaibh
Agus annso ní fhéadaim gan machtnamh do dhéanamh air an nídh do-chualadh go minic an ministéir stáit budh mhó agus budh ghliocadh dá raibh san bhFrainc dá rádh, ná dearnaidh Rígh na Fraince riamh gnódh budh neamhghasta ná na Hugonets do ionnarbhadh, óir air feadh cúrsa iomlán an chogaidh uile do budh iad budh naimhdíghe, do budh éignighe, agus budh neamhspáráluighe air a ccuid fola dá naimhdibh uile
Ansa treas áit as neamhghasta an nídh náisiún do dhíthiughadh ó dhaoinibh, da chaithfior go hócáideach do dhaoiniughadh le heachtrainn agus le strainséiribh
Cionnus eile d'fhéadfamaoid an talamh do threabhadh, arbhar do bhuaint ná 'bhualadh, clocha ná uisge do tharrang, etc
Ní hinmheasta gur féidir linn ár sáth daoine d'fhagháil chum na n-ócáidighe seo acht leis na Hugonets do ghairm nó na Francaigh dhídheanaighthe atá annois sgaipithe a ccríochaibh na hEuróipe
Go deimhin as féidir linn iad so do bheith aguinn
Gidh eadh, do budh Hugonets nó Cailbhínigh iad, agus as eadh fós, agus iompchuróid cloimhte maille re harmaibh eile, agus ciodh go spalpfaid na mionnadh uile d'iarruid ár ndlighthe, biaid air athrach creidimh leis seo ceapuighthe le dlígh, agus déanfaid a ndíthchioll air é chraobhsgaoile
Agus cia agá bhfuil 'fhios créad do dhéanfadh dream daoine chómh mór san íodhgair iona náttúir, agus innilte air arm, a n-aghaidh lucht na tíre le linn an dara nó an tríomhadh glún
Air iasacht atáim ag fagháil an mhachtnaimh seo ón bhfreagra do thug piaradh oirdheirc dár ndúthaidh, Iarla déaghnach Droichid Átha, air Thighearna na Gaillimhe, nár fhág aon-chloch gan iompódh ná meódhan ná gastacht iongartha gan cur a ngníomh an tan shuidh 'na cheann coiste an chéad-uair do chum bille 'chur a bhfeidhm le a ccaithfidís na Catoilicithe Rómhánacha mionnadh na huachtarántachta do thabhairt
Agus an tan mhothuidh go rabhadar an chuid eile dona piaraoibh a n-aghaidh an éigin sin, d'agaill iad diaidh a ndiaidh fó leith, ag iarradh iad do tharang chum geallamhna an bille do chur a bhfeidhm
Agus do labhair Tighearna na Gaillimhe leis an tan sin ansna focalaibh seo: "As deimhin liom, a Thighearna," air sé, "go mbiadh tú chum an bhille seo do chur a bhfeidhm, óir neartófar an creidiomh Protestún leis agus ainicfimíd sinn féin óna piastaoibh seo,
na pápairighe"
"Do budh áthusach liom, a Thighearna," do ráidh Iarla Dhroichid Átha, "an creideamh Protestún d'fhaicsin neartuighthe, gidh eadh, créad dhéanfamaoid, a Thighearna," air sé, "gan sgoltóiríghe cunnadh agus tarraingtheóirighe uisge nó lábuirighe chum ár ccuid talmhan do threabhadh, an t-arbhar do bhualadh, etc"
"Ná bíodh san 'na cheist ort," do ráidh Tighearna na Gaillimhe, "óir do-bheirim-se m'fhocal agus m'onóir duit go ttiubharfadh mé tríochad míle muintear mhaith Protestúin don ríoghacht an trí mhíosa tar éis an bhille do chur a bhfeidhm"
"Tríochad míle muintear Protestúin
Leis an réasún san," do ráidh an tIarla, "biaidh mé a n-aghaidh an bhille
Óir níl duine aco-san nách iompchurann cloidheamh agus nách áirmhigheann é féin 'na dhuine uasal chómh maith liom-sa, agus as dealrach go dtairigfeódh mé comhrac dá ttogarainn locht d'fhagháil air; agus a ttaoibh an feasach damh-sa ní fheadar nach fásfadh uimhir don tsórt san ann deich fitchchid nó dá fhithchid bliadhan do chum lucht na tíre d'ionnarbhadh " (Fá) dheóidh atá sé a n-aghaidh na riaghluigheachta, óir as deimhin go ndéinid ceannaighthe agus deileáluighthe Catoilicighe Rómhánacha ní bhus mó ná leath trádála na ríoghachta, agus ní bhus mó custoim agus diúité do dhíol do thaoibh na hearradh thig don náisiún ná 'bhfuil do Phrotestúin ann
Annois dá ccuirfidhe an bille seo a bhfeidhm do chaithfidís na ceannuighthe agus na deileáluighthe seo uile an ríoghacht do thréigion, agus do luigheadódh san go mór cogaltus na coróinne, agus as ag Dia atá 'fhios cia an t-am déanfaoi suas an chailleamhuin seo, dá ndéanfaoi go bráth
Ag so cás dobrónach, a aithreacha príomh-ársa, a thighearnaoi fíor-onóireacha, agus a sheannattóirighe ro-oirdhearca, Catoilicighthe Rómhánacha míofhoirtiúnacha na hÉirionn, d'fhuilingeódh bás an uile dhuine dhíobh lena gcloidheamh iona láimh, dá measfaidís go ndéanfaoi na geallamhna poibillighe tugadh dóibh do chlaonadh, ná iad féin d'ísliughadh gan cúis do chum sglábhachta chómh do-fhulaingthe seo
Do bhí a meódhan chómh socair sin, a n-iompchur chómh síothchánta san, agus a ndílseacht chómh neimh-thíbhealuighthe sin, go ttugaid slán faoi an ccuid as measa dá naimhdibh, ón lá ionar ghéilleadar dó so, locht ná claonadh air bith d'fhagháil ann n-a n-iompchur
An t-aenídh amháin do-chuala riamh dá chur 'na leith, gan a ccroidhthe ná a ngean do bheith don riaghluigheacht agus go ttángadar mórán sagart annois go déaghnach a tíorthaibh eachtrann don ríoghacht so
Air an ccéad airtigiol iarfad cead an fhreagra chéadna do thabhairt do thug genearál na Viertes air an cconsul Rómhánach (Titus Livius)
d'fhiafraidh an consul don ghenearál so (iar ndéanamh síothchána an ceathramhadh nó an cúigemheadh huair leis féin agus lena mhuintir) an fada mhairfeadh an tsíothcháin déaghnach san
Adubhairt: "an feadh thabharfádh-sa úsáid mhaith dúinn " Le bhur toil, a thighearnaoi ársa agus a sheannattóirighe oirdheirca, tugaidh dúinne an meódhan agus an tsaoirse chéadna atá ag ár ccoimhshearbhóntaighthe ár ndíthchioll do dhéanamh agus a thoradh do bheith aguinn
Ná deintear deifir acht don mhaith agus don olc, agus déanfad-sa go maith go mbiaidh ár ccroidhthe, ár ngean, agus ár lámha, ag an riaghluigheacht
Óir ní gábha stoc (mór) réasúin chum a mheasta go mbiaidh daoine 'mhairean air a sástacht faoi riaghluigheacht air (bith 'na) n-amadáin chómh mór san agus go ttaraingeófaoidh go réidh iad ó shiúráltacht go neamhshiúráltacht
Ní fuláir gurab ainbhfiosach a (mbunreachtaibh) na Gearmáinne agus Holóind an té déarfadh nach mbeadh Catoilicithe Rómhánacha coimh-dhíoghraiseach le Protestúin agus nach dtabhraidís a ngean mar a chéile don riaghluigheacht faoi a mairid an tan gheóbhaid úsáid mán ionann
Air an dara hairtiogal fiafróidh mé an cheist chéadna d'fhiafruidh Abraham don Uilea-chomhachtach (Gen 18 23): "An cciorrbhódh tú an t-ionraic maraon leis an dream malluighthe " An ccaithfidh na sagairt shocaracha shíothchánta a mhair san tír le mórán bliaghan léirsgrios d'fhulang a dtaoibh neamhóghmóis sagart eile, gan fios a tteachta aco, nó dá mbiadh 'fhios aco, gan é 'na ccomhachtaibh a ccosg
Ní headh, tá tnúth aco le nithe as feárr ó mhíne agus ó chneastacht an riaghluighthe láithrigh; agus geallaid dóibh féin, ó gabhadh társa ó theacht mórdhachta sácrálta Rígh Seóirse chum na coróinne (d'aimhdheóin déine na ndlighthe do-ríneadh iona n-aghaidh a reimheas na Bainríghine Anna), agus ó fuaradar gan toirmeasg gan trioblóid taithighe a ccreidimh guidhid dá thaoibh go síor-ghnáthach beannachta neimhe do thuitim air féin agus air a mhinistéirighe, amhuil gheóbhaidh an mhíne agus an chneastacht (chéadna iad) annois agus caomhnóidh iad; agus dá bhrígh sin tiomnaid iad féin agus a ccás go ró-uiríseal fé tharamuin gaoise an Phairliment láithrigh
Finis Uilliam Ó Murchadha May 10 1772
CAOINEADH AIRT UÍ LAOGHAIRE
I Eibhlín Dhubh i Mo ghrá go daingean tu
Lá dá bhfaca thu Ag ceann tí an mhargaidh, Thug mo shúil aire dhuit, Thug mo chroí taitneamh duit, D'éalaíos óm charaid leat I bhfad ó bhaile leat
ii Is domhsa nárbh aithreach: Chuiris parlús á ghealadh dhom Rúmanna á mbreacadh dhom, Bácús á dheargadh dhom, Brící á gceapadh dhom, Rósta ar bhearaibh dom, Mairt á leagadh dhom; Codladh i gclúmh lachan dom Go dtíodh an t-eadartha Nó thairis dá dtaitneadh liom
iii Mo chara go daingean tu
Is cuimhin lem aigne An lá breá earraigh úd, Gur bhreá thíodh hata dhuit Faoi bhanda óir tarraingthe, Claíomh cinn airgid Lámh dheas chalma Rompsáil bhagarthach Fír-chritheagla Ar námhaid chealgach Tú i gcóir chun falaracht, Is each caol ceannann fút
d'umhlaídís Sasanaigh Síos go talamh duit, Is ní ar mhaithe leat Ach le haon-chorp eagla, Cé gur leo a cailleadh tu, A mhuirnín mh'anama iv() A mharcaigh na mbán-ghlac
Is maith thíodh biorán duit Daingean faoi cháimbric, Is hata faoi lása
Tar éis teacht duit thar sáile Glantaí an tsráid duit, Is ní le grá dhuit Ach le han-chuid gráine ort
v Mo chara thu go daingean
Is nuair thiocfaidh chugham abhaile Conchubhar beag an cheana Is Fear Ó Laoghaire, an leanbh, Fiafróid díom go tapaidh Cár fhágas féin a n-athair
'Neosad dóibh faoi mhairg Gur fhágas i gCill na Martar
Glaofaid siad ar a n-athair, Is ní bheidh sé acu le freagairt
vi
Mo chara is mo ghamhain tu
Gaol Iarla Antroim Is Bharraigh ón Allchoill, Is breá thíodh lann duit, Hata faoi bhanda, Bróg chaol ghallda, Is culaith den abhras A sníomhthaí thall duit
vii Mo chara thu go daingean
Is níor chreideas riamh dod mharbh Gur tháinig chugham do chapall Is a srianta léi go talamh, Is fuil do chroí ar a leacain Siar go t'iallait ghreanta Mar a mbítheá id shuí 's id sheasamh
Thugas léim go tairsigh, An dara léim go geata, An tríú léim ar do chapall
viii Do bhuaileas go luath mo bhasa Is do bhaineas as na reathaibh Chomh maith is bhí sé agam, Go bhfuaras romham tu marbh Cois toirín ísil aitinn, Gan Pápa gan easpag, Gan cléireach gan sagart Do léifeadh ort an tsailm, Ach seanbhean chríonna chaite Do leath ort binn dá fallaing Do chuid fola leat 'na sraithibh; Is níor fhanas le hí ghlanadh Ach í ól suas lem basaibh
ix Mo ghrá thu go daingean
Is éirigh suas id sheasamh Is tar liom féin abhaile, Go gcuirfeam mairt á leagadh, Go nglaofam ar chóisir fhairsing, Go mbeidh againn ceol á spreagadh, Go gcóireod duitse leaba Faoi bhairlíní geala, Faoi chuilteanna breátha breaca, A bhainfidh asat allas In ionad an fhuachta a ghlacais
II Deirfiúr Airt x Mo chara is mo stór tu
Is mó bean chumtha chórach Ó Chorcaigh na seolta Go Droichead na Tóime, Do thabharfadh macha mór bó dhuit Agus dorn buí-óir duit, Ná raghadh a chodladh 'na seomra Oíche do thórraimh
Eibhlín Dhubh xi Mo chara is m'uan tu
Is ná creid sin uathu, Ná an cogar a fuarais, Ná an scéal fir fuatha, Gur a chodladh a chuas-sa
Níor throm suan dom: Ach bhí do linbh ró-bhuartha, 'S do theastaigh sé uathu Iad a chur chun suaimhnis
xii Eibhlín Dhubh A dhaoine na n-ae istigh, 'Bhfuil aon bhean in Éirinn, Ó luí na gréine, A shínfeadh a taobh leis, Do bhéarfadh trí lao dho, Ná raghadh le craobhacha I ndiaidh Airt Uí Laoghaire Atá anso traochta Ó mhaidin inné agam
xiii Athair Airt A Mhorrisín léan ort
Fuil do chroí is t'ae leat
Do shúile caochta
Do ghlúine réabtha
A mhairbh mo lao-sa, Is gan aon fhear in Éirinn A ghreadfadh na piléir leat
xiv Athair Airt Mo chara thu 's mo shearc
Is éirigh suas, a Airt, Léimse in airde ar t'each, Éirigh go Magh Chromtha isteach, Is go hInse Geimhleach ar ais, Buidéal fíona id ghlaic Mar a bhíodh i rúm do dhaid
xv Eibhlín Dhubh M'fhada-chreach léan-ghoirt Ná rabhas-sa taobh leat Nuair lámhadh an piléar leat, Go ngeobhainn é im thaobh dheas Nó i mbinn mo léine, Is go léigfinn cead slé' leat A mharcaigh na ré-ghlac
xvi Deirfiúr Airt Mo chreach ghéarchúiseach Ná rabhas ar do chúlaibh Nuair lámhadh an púdar, Go ngeobhainn é im chom dheas Nó i mbinn mo ghúna, Is go léigfinn cead siúil leat A mharcaigh na súl nglas, Ós tú b'fhearr léigean chucu
III Eibhlín Dhubh xvii Mo chara thu is mo shearc-mhaoin
Is gránna an chóir a chur ar ghaiscíoch Comhra agus caipín, Ar mharcach an dea-chroí A bhíodh ag iascaireacht ar ghlaisíbh Agus ag ól ar hallaíbh I bhfarradh mná na ngeal-chíoch
Mo mhíle mearaí Mar a chailleas do thaithí
xviii Greadadh chughat is díth A Mhorris ghránna ar fhill
A bhain díom fear mo thí Athair mo leanbh gan aois: Dís acu ag siúl an tí, 'S an tríú duine acu istigh im chlí, Agus is dócha ná cuirfead díom
xix Mo chara thu is mo thaitneamh
Nuair ghabhais amach an geata d'fhillis ar ais go tapaidh, Do phógais do dhís leanbh, Do phógais mise ar bharra baise
Dúraís, "A Eibhlín, éirigh id sheasamh Agus cuir do ghnó chun taisce Go luaimneach is go tapaidh
Táimse ag fágáil an bhaile, Is ní móide go deo go gcasfainn " Níor dheineas dá chaint ach magadh, Mar bhíodh á rá liom go minic cheana
xx Mo chara thu is mo chuid
A mharcaigh an chlaímh ghil, Éirigh suas anois, Cuir ort do chulaith Éadaigh uasail ghlain, Cuir ort do bhéabhar dubh, Tarraing do lámhainní umat
Siúd í in airde t'fhuip; Sin í do láir amuigh
Buail-se an bóthar caol úd soir Mar a maolóidh romhat na toir, Mar a gcaolóidh romhat an sruth, Mar a n-umhlóidh romhat mná is fir, Má tá a mbéasa féin acu 'S is baolach liomsa ná fuil anois
xxi Mo ghrá thu is mo chumann
'S ní hé a bhfuair bás dem chine, Ná bás mo thriúr clainne; Ná Domhnall Mór Ó Conaill, Ná Conall a bháigh an tuile, Ná bean na sé mblian 's fiche Do chuaigh anonn thar uisce 'Déanamh cairdeasaí le rithe Ní hiad go léir atá agam dá ngairm, Ach Art a bhaint aréir dá bhonnaibh Ar inse Charraig na Ime
Marcach na lárach doinne Atá agam féin anso go singil Gan éinne beo 'na ghoire Ach mná beaga dubha an mhuilinn, Is mar bharr ar mo mhíle tubaist Gan a súile féin ag sileadh
xxii Mo chara is mo lao thu
A Airt Uí Laoghaire Mhic Conchubhair, Mhic Céadaigh, Mhic Laoisigh Uí Laoghaire, Aniar ón nGaortha Is anoir ón gCaolchnoc, Mar a bhfásaid caora Is cnó buí ar ghéagaibh Is úlla 'na slaodaibh 'Na n-am féinig
Cárbh ionadh le héinne Dá lasadh Uíbh Laoghaire Agus Béal Átha na Ghaorthaigh Is an Guagán naofa I ndiaidh mharcaigh na ré-ghlac A níodh an fiach a thraochadh Ón nGreanaigh ar saothar Nuair stadaidís caol-choin
Is a mharcaigh na gclaon-rosc Nó cad d'imigh aréir ort
Óir do shíleas féinig Ná maródh an saol tu Nuair cheannaíos duit éide
Deirfiúr Airt xxiii () Mo chara thu is mo ghrá
Gaol mhathshlua an stáit, Go mbíodh ocht mbanaltraí déag ar aon chlár, Go bhfaighdís go léir a bpá Loilíoch is láir, Cráin 's a hál, Muileann ar áth, Ór buí is airgead bán, Síodaí is bheilbhit bhreá, Píosa tailimh eastáit Go nídís cíocha tál Ar lao na mascalach mbán
xxiv Mo ghrá is mo rún tu
'S mo ghrá mo cholúr geal
Cé ná tánag-sa chughat-sa Is nár thugas mo thrúip liom, Níor chúis náire siúd liom Mar bhíodar i gcúngrach I seomraí dúnta Is i gcomhraí cúnga, Is i gcodladh gan mhúscailt
xxv Mara mbeadh an bholgach Is an bás dorcha Is an fiabhras spotaitheach, Bheadh an marc-shlua borb san Is a srianta á gcrothadh acu Ag déanamh fothraim Ag teacht dod shochraid A Airt an bhrollaigh ghil
xxvi Mo ghrá thu is mo thaitneamh
Gaol an mharc-shlua ghairbh A bhíodh ag lorg an ghleanna, Mar a mbainteá astu casadh, Á mbreith isteach don halla, Mar a mbíodh faobhar á chur ar sceanaibh, Muiceoil ar bord á gearradh, Caoireoil ná comhaireofaí a heasnaí, Coirce craorach ramhar A bhainfeadh sraoth as eachaibh Capaill ghruagach' sheanga Is buachaillí 'na n-aice Ná bainfí díol ina leaba Ná as fásach a gcapall Dá bhfanaidís siúd seachtain, A dheartháir láir na gcarad
xvxii Mo chara is mo lao thu
Is aisling trí néallaibh Do deineadh aréir dom I gCorcaigh go déanach Ar leaba im aonar: Gur thit ár gcúirt aolda, Gur chríon an Gaortha, Nár fhan friotal id chaol-choin Ná binneas ag éanaibh, Nuair fuaradh tu traochta Ar lár an tslé' amuigh, Gan sagart, gan cléireach, Ach seanbhean aosta Do leath binn dá bréid ort Nuair fuadh den chré thu, A Airt Uí Laoghaire, Is do chuid fola 'na slaodaibh I mbrollach do léine
xxviii Mo ghrá is mo rún tu
'S is breá thíodh súd duit, Stoca chúig dhual duit, Buatais go glúin ort, Caroilín cúinneach, Is fuip go lúfar Ar ghillín shúgach Is mó ainnir mhodhúil mhúinte Bhíodh ag féachaint sa chúl ort
xxix Eibhlín Dhubh Mo ghrá go daingean tu
'S nuair théitheá sna cathracha Daora, daingeana, Bhíodh mná na gceannaithe Ag umhlú go talamh duit, Óir do thuigidís 'na n-aigne Gur bhreá an leath leaba tu, Nó an bhéalóg chapaill tu, Nó an t-athair leanbh tu
xxx Eibhlín Dhubh Tá fhios ag Íosa Críost Ná beidh caidhp ar bhathas mo chinn, Ná léine chnis lem thaoibh, Ná bróg ar thrácht mo bhoinn, Ná trioscán ar fuaid mo thí, Ná srian leis an láir ndoinn, Ná caithfidh mé le dlí, 'S go raghad anonn thar toinn Ag comhrá leis an rí, 'S mara gcuirfidh ionam aon tsuim Go dtiocfad ar ais arís Go bodach na fola duibhe A bhain díom féin mo mhaoin
Eibhlín Dhubh xxxi Mo ghrá thu is mo mhuirnín
Dá dtéadh mo ghlao chun cinn Go Doire Fhíonáin mór laistiar Is go Ceaplaing na n-úll buí, Is mó marcach éadrom groí Is bean chiarsúra bháin gan teimheal A bheadh anso gan mhoill Ag gol os cionn do chinn A Airt Uí Laoghaire an ghrinn
xxxii Cion an chroí seo agamsa Ar mhnáibh geala an mhuilinn I dtaobh a fheabhas a níd siad sileadh I ndiaidh mharcaigh na lárach doinne
xxxiii Greadadh croí cruaidh ort A Sheáin Mhic Uaithne
Más breab a bhí uaitse Nár tháinig faoim thuairim, 'S go dtabharfainn duit mórchuid: Capall gruagach 'Dhéanfadh tu fhuadach Trí sna sluaitibh Lá do chruatain; Nó macha breá 'bhuaibh duit, Nó caoire ag breith uan duit, Nó culaith an duine uasail Idir spor agus buatais Cé gur mhór an trua liom Í fheicsint thuas ort, Mar cloisim á luachaint Gur boidichín fuail tu
xxxiv A mharcaigh na mbán-ghlac, Ó leagadh do lámh leat, Éirigh go dtí Baldwin, An spreallairín gránna, An fear caol-spágach, Is bain de sásamh In ionad do lárach Is úsáid do ghrá ghil
Gan an seisear mar bhláth air
Gan dochar do Mháire, Agus ní le grá dhi, Ach is í mo mháthair Thug leaba 'na lár di Ar feadh trí ráithe
xxxv Mo ghrá thu agus mo rún
Tá do stácaí ar a mbonn, Tá do bha buí á gcrú; Is ar mo chroí atá do chumha Ná leigheasfadh Cúige Mumhan Ná Gaibhne Oileáin na bhFionn
Go dtiocfaidh Art Ó Laoghaire chugham Ní scaipfidh ar mo chumha Atá i lár mo chroí á bhrú, Dúnta suas go dlúth Mar a bheadh glas a bheadh ar thrúnc 'S go raghadh an eochair amú
xxxvi A mhná so amach ag gol Stadaidh ar bhur gcois Go nglaofaidh Art Mhac Conchubhair deoch, Agus tuilleadh thar cheann na mbocht, Sula dtéann isteach don scoil Ní hag foghlaim léinn ná port
Ach ag iompar cré agus cloch
Mhaireireád Ní Fóulú beanchéile Mhithil Brún Bhaile Finn noch d'éag do bhrígh leinibh an 2 lá do Feb
san mbliaghuin 1773
Dar mála mo phípe is dar an lán atá inti dar a mbáiter do dhaoine sa bhfairrge thiar, dar an ngáire 'ní Bríde dar an áit ar a dtí coinleach dar ar fhás insa tír seo do sheagal le bliain, dar Pádraig Mac Suibhne dar Máire atá 'mhnaoi aige dar na mná do bhíodh sínte fé Mhurchadh ar shliabh, vásta mo bhríste chum Gráinne níor scaoileas ó thánga dhon tír mar is peacach me riamh
Dar an muileann dar an léan dar an uisce dar an léim dar na boca so théan go minic ag ól, dar an gcuileann dar an gcré dar a seinnim lem mhéar dar a dtig as an aer do shneachta is do reo, dar Doireann Ní Néill dar Pilib Ó Sé dar a bhfuil ar an saol do chapaill is do bhó, a dhuine bhoicht gan chéill tá ar buile le héad, bíodh do bhean agad féin ní dheachadh 'na cóir
Dar an mbráthair dar an aibíd dar an naoscag do ní feadaíl dar a líontar do channaí a d'fhíon i dTrá Lí, dar láthair an tseanntí do bhí ag Diarmaid Mhach Amhlaoimh is dar a mbaintear do phrátaí thiar ar an Rinn, dar a dtarraingeann Attiocle do varantaisí is do bhannaí is dar a bhfuil do chrannaíl trasna ar an Laoi, a Thaidhg ó mac Mathaois má taibhríodh duit neamhní ní dheachaidh lem starraí istigh farád mhnaoi
Dar an bhfia atá sa nGaortha dar an linn atá i mBéarra dar an iasc do ní léimrigh is dar Muiris Ó Braoin, dar iarlais an chéachta 'bhí ag Diarmaid mac Éamoinn dar Cian atá gléigeal is dar muileann na sí, dar an ré is dar an réaltan dar diallait an Mhajor dar a stialltar le piléaraibh in Eachroim thíos, iasacht a léine níor iarras ar aon chor 's a Thaidhg ná bíodh éad ort níor bhaineas led mhnaoi
Dar an dteampall atá i gCorcaigh dar an lansa so im dhorn dar Allsún Ní Chonaill is dar Diarmaid mac Eoghain, dar samhaisc is dar colainn dar gleannta do ní foscadh dar crainn ar a dtí tortha is dar a sloigimse do bheoir, dar clampar dar cortha dar an bhFrancach do loiteadh dar an mbranda so 'dhoirtimse siar in mo sceoig, níor theanntaigh me a bolg ná ball ar bith dá croiceann 's a Thaidhg ó creid m'fhocal go mbead amhlaidh go deo
Dar an loing thig tar sáile dar an bhfairrge seo láimh liom dar Síle Ní Mhé' Carrthaigh is dar Fínghín a n-oighir siúd, dar na caoire bána atá thíos in Uíbh Rátha dar an gcloinn seo Uilliam Thornile is dar Siosal do Búrc, dar fíon geal na Spáine dar claíomh Uilliam Samon dar Binéad atá láidir ná stopann a thriúr, níor shíneas mo lámh dheas fé íochtar do mhnása 's a Thaidhg ó nach nár duit mar mhillis mo chlú
Fóircheann don fhaoistine sin thuas óir asé Tomás Aerach do cheap é an tan do chuaidh farradh bean Thaidhg mhic Mhathaois eadhóin tuíncéir agus deirimse go dtug Tomás píopaire na mionna thuas uile 'na dheirbhéitheach óir is aimsir mise bheith a' foghlaim léinn i gCeann Toirc do thit an scéal amach agus creid mise, a Mhichíl uasail Ainnleond
D
Ó Fé
Lé sealad mé gan codladh séimh acht arraing ghéar 'om luascadh Trí aithris scéil do bhí 'na bréig rin bean gan chéill do luadh liom, 'Ardrí na naomh do chum gach n-aon is d'fhulang péin dhár bhfuascailt Le rún ceart cléibh impím féin mar ghrása Dé san chruaidh seo
Is olc a bhuaidh me ar chuaird 'na stráice, do rin sí mórbhuaireamh gach uair is tráth dhom, d'aithris sí scéal don Athair Pádraig, ba mhór a leath 's níorbh fhéidir 'áireamh, an ní nach raibh 's nach biadh go brách ann is dá mbiadh féin nár chóir dhi 'áireamh
d'aithris sí scéal ar éirneadh páiste 'bhí i ndaingean a coim le suim trí ráithe, uch mo scalladh
'sí an chealg a d'fhág sí agamsa i dtaisce nach dealfaidh go brách liom
Tráth chuaidh sí dho shodar go pobal na sráide d'fhoscail sí a craos le caorthainn ráitis, chuir sí béic san spéir anairde, d'innis sí an scéal don Athair Pádraig, fear ionada Dé, fear léite páise, fear soilbhir séimh, fad saoghail is sláinte agus beatha na naomh thar éis a bháis dho
Chuir sí osna dhá croí mar ghaoith an Mhárta, dúirt go raibh cloíte fíorlag cráite, go raibh pianta crua ar fuaid a cnámha, gan chodladh gan tsuan gan tuairisc sláinte: Reverend Sir to you I charge it, My story's true, pray you enlarge it
His Complaint Táim tuirseach tinn gan suim i ngnótha anois lé mí 's me cloíte breoite, faoi phéin, faoi osna, faoi dhochar dhon tsórtsan is me dhom chrochadh trí obair na gcomharsan
He Clears Himself Dar Nóra is dar Gráinne is dar Máire Ní Áille dar Séamas Ó Cánra 'thá 'déanamh a chuid bróg, dar Mártan Ó Gráda, dar Éamonn Ó Hárta dar Pádraig Ó Meadhra tá thiar ar a sheol, dar Spencer dar Chawner dar Hemsworth dar Palmer dar Tomás óg Báille seo thíos ar an ród, dar Pepper dar Parker dar Toler na Gráige ní liomsa an páiste úd ag an gcailín seo Phóil
Dar Caisleán na Léime dar droichead an Raonaigh dar mullach Chnoic Gréine athá daingean go leor, dar Londain an Bhéarla dar baile Ráth Caola dar aonach Chill Éamair is dar caladh an Ruis Mhóir, dar Tiarna Mhount Eagle dar Brúnach na hÉile dar a maireann dhá ngaolta i gContae Mhaighe Eo, dar cogaí Rí Séamas inar cailleadh na céadtha níor shíneas mo thaobh leis an gcailín seo Phóil
Dar Dawson dar Bowerman dar Massey dar Croker dar a bhfuil i gClár Fódla dhár naímhdibh, dar Perry 's a chóistí dar Bagwell dá thórramh 's dar a ngoilimse dho dheoraibh dhá gcaoineadh, dar Carden 's a bhólacht dar Maude atá ag feochan dar Otway dhá sheoladh chum aimhlis, dar a bhfuil do mhná óga san chúige gan phósadh sin saoradh go leor dhíbh san mnaoi seo
AMHRÁIN AIRT MHIC CHUBHTHAIGH
Aig úir-chill a' Chreagáin 'sé chodail mé aréir faoi bhrón, Is le h-éirghe na maidne thainic an ainnir fá mo dhéin le póig; Bhí gríos-ghruaidh ghartha aici, agus loinnear in a ciabh mar ór, Is gurbh' é íocshláinte an domhain a bheith 'g amharc ar an ríoghain óig
A fhial-fhir charthannaigh, ná caithtear thusa i néaltaibh bróin, Acht éirigh go tapaidh agus astruigh liom siar 'sa' ród, Go tír dheas na ngeallamhain nach bhfuair Galla innti réim go fóill, Is gheobhair aoibhneas ar hallaibh do mo mhealladh-sa le siansa ceóil
A ríoghain is deise, an tú Helen fá'r tréaghdadh slóigh, Nó aon de na naoi mná deasa Pharnassus thú bhí déanta i gclódh
Cá tír ins a' chruinne i n-ar h-oileadh thú, a réalt gan cheó, Le'r mhian leat mo shamhail-sa 'bheith 'cogarnaigh leat siar 'sa' ród
Ná fiafruigh dhíom-sa an cheist sin, óir cha chodlaim ar an taoibh seo de'n Bhóinn; Is síoguidhe beag leinbh mé, a h-oileadh le taoibh Ghráinne Óig'; I mbruidhin chirt na n-ollamh bím go follus ag dúsgadh an cheóil, Is dá mbínn 'san oidhche ag Teamhair bhéinn ar maidin i lár Thír' Eóghain
'Sé mo ghéar-ghoin tinnis fá gur theastuigh uainn Gaedhil Thir' Eóghain, Agus oighrí an Fheadha gan seaghais faoi liag dár gcómhair Géaga glan-daithte Néill Fhrasaigh nach dtréigfeadh ceol, Is chuirfeadh éideadh fá Nodlaig ar na h-ollaimh bhéadh ag géilleadh dóibh
Ó tréaghdadh na treabha bhí i nEachdhruim, is faraor fá'n Bhóinn Sliocht Íre na flatha, bhéarfadh fasgadh do gach draoi gan ghleó, Nach mb'fhéarr dhuit ins na liosaibh, agus mise le do thaoibh gach neóin, Ná saighde Chlann Bhullaigh bheith tolladh fríd do chroidhe go deóidh
Cha dtréigfinn do chuireadh ar a gcruinnigheann na ríghte d'ór, Acht gur cladhartha liom sgaramhaint le mo charaid tá 'sa' tír go fóill: An chéile úd a mheallas le mo ghealladh tráth bhí sí óg, Dá dtréiginn anois í nach fiosach damh go mbéadh sí i mbrón
'Sé shaoilim nach caraid duit a maireann de do ghaoltaibh beó, Táir faobhthaidh, gan earradh, bocht, bearranach, baoth, gan dóigh: Nach mb'fhéarr dhuit-se imtheacht le h-ainnir na maothchrobh meór, Ná na tíortha bheith 'fanomhaid fá gach rabhan dá ndéan tú 'cheol
A ríoghain dheas mhilis, má's cinneamhain duit mé mar stór, Tabhair léagsa is gealladh damh ar maidin sul má dtéidhim 'sa' ród; Má éagaim fá'n t-Seanainn, i gcrích Mhanainn nó 'san Éiphte mhóir, Gurab ag Gaedhil chumhra an Chreagáin a leagfar mé i gcré faoi fhód
FEARTLAOI PHEADAIR UÍ DHOIRNÍN
Ar Mhullach an Átha Buidhe 'mo luighe teacht ghoirm na gcuach, 'Sé chonnaic mé naoi mná caoimh' a' frasghul dá ngruaidh; Parnassus na dtrí sruth íce tirim go bruach, 'S ar chnoc na mban-sídhe gur éirigh tuirse agus gruaim
Bhí Apollo 'na luighe gan bhrígh, gan mheisnigh, gan stuaim, Minerbhe ag caoi, 's a croidhe 'stoigh 'basgarnaigh suas, Eolus le fíoch ag síobadh Neptune ó'n chuan, Is mac Manair nár mhian leis siansa chanadh nó duan
Chuir Lúna agus Phéabus éclips ortha tré dlúimh, Mars agus Bhénus ag téitheadh le Mercurí suas, Sathurn 'méadughadh léighinn ar chinneamhain a' tsluaigh, Agus Iúpiter céilldhe 'réabadh a' fhlaithis anuas
Clann a' Dághda is Orphéas thréig siad cruit agus duan, Is d'imthigh gach réalt faoi 'n spéir ó'n Artic anuas; An Sodiac go léir ag séideadh doineann is fuacht, 'S do ghuil na Néiriads ar thaoibh na tuinne le gruaim
Bhí Obhid i gcéin chum bhéirsigh snóighte 'chur uaidh, Agus Horas na dtéad ag méadughadh eagna gach uair Bhirgil na nGaedheal ó thaoibh na Germaine 'nuas Agus Hóimer na Gréige, fear déanta startha gan duais
Níorbh' fhada 'na dhiaidh sin gur éirigh chugam ar cuairt Diana ó'n Ghréig, 's a péarlaí daithte gan snuadh; d'fhiafruigheas de'n néimh-ghein mhéarlag mhilis na mbuadh Cia h-aca de shíol Éabha fá'r éigh sí a bosa cómh cruaidh
d'fhreagair dhamh an ghéag mar thaosgadh tuinne le cuan, Dá dhearbhadh dhamh fhéin gan bhréig, gan mhagadh, gan chluain, Go rabh Oracle Gaedheal ag éag i n-aice an taoibh' thuaidh Ó Doirnín na Séad, fuair léagsa ar chisde na ndruadh
Mo dhalta, mo spré, mo shamharclan cogair gach uair
'S le bálach gan chéill nach ndéanfadh caidreamh le stuaim, Acht dá dteagmhadh dó fhéin fear céillidhe carthannach suairc, Do sgeithfeadh go léir sruth glégeal Helicon uaidh
Ní rabh curadh nó réics ar mhaolainn Theamhrach na ndruadh, Nó i n-Eamhain na n-éacht fá'r éignigheadh teach na Craobh-ruaidh', Nó ruathar thug Méadhbh do laochraidh Uladh na sluagh, Nach dtigeadh 'na chéill tráth shéidfeadh an bheath'-uisge suas
'Sí Banba fhéin an mhéirdreach mhío-náireach gach uair, A sgar le gach céile da'r cheangail dí cumainn gan chluain, Ó Phartholan na mbéimeann go ré cloinne Chearmada 'nuas, 'S gach flaith de shliocht Ghaedhil dá'r ghléas ó'n Easpáinn ar cuairt
Míle, seacht gcéad, seasgad, is ocht mbliadna 'nuas, Trí mhí in a dhiaidh sin, aois Mhic Mhuire 'san uaigh, Ar a chúigeadh lá séimh do laethibh an Aibrean gan chluain, Chuaidh Ó Doirnín i gcré, fear déanta laoi agus duan
TAGRA AN DÁ THEAMPALL
Eadar Foirceal na cléire is Fochairt na nGaedheal, 'Sé chodail mé aréir ar lóisdin, Is le fáinne an lae 'sé chuala mé an ghéag Ag cur ceisteann' i gcéin ó'n róimhchill; Is d'fhiostruigh de'n téa'pall galanta gléasta Chonnaic sí réidh do chomhgar, Cia h-aca sliocht Gaedheal a dheasaigh do thaobh, Clann Liútair, nó fréamh Strongbownians
You silly old dame, I would have you forsake Your ignorant papist notions, For all your Sliocht Gaedhil are declining away From Popery's vain devotion: My Protestant states are thriving each day, Since Romans and they divorced; Your church is decayed and ever shall fade Since Luther arrayed his forces
D'fhreagair mé a sgéala 'sa teanga fuair Gaedhil, Mac Eathoir, ar Mhagh Séanair óirdheirc "Tabhair aire dhuit fhéin nach sgapfaidh do shréad, Mar Nimrod 's a shaorthaí ró-ghlic
Acht is cosamhail gur éag siad maithe síl Néill, Is clann Annluain, fuil tréan-ríogh Óirthior, Mac Aonghusa na stéad, na n-ollamh, 's na dtéad, Tráth deasughadh do léithid 'san chlodh sin " In spite of your beads my English shall reign, Whilst Irish grows daily odious; England and Wales have riches in heaps To flourish away most glorious; My flock has estates, with land and demesnes All riding in state their coaches, While taxes, arrears, and cesses severe Upon your Gaedhelian broaches
A gcuala tú sgéala 'san Scrioptuir dá léigheadh, Ar phoball na h-Éiphte i mbeo-bhruid, Gur b'iomdha sin gléas a chonnarcas do récsa, Le'r sgriosadh go léir na cóige; Is le cumas na n-éacht gur chruinnigh siad laoch, I gcarbaid gléasta i n-órdughadh, 'S i dh'aimhdheoin a dtréas go dtainic siad saor Thríd thonnaibh lán tréan na bóchna
Your clergy maintains the Scripture contains But mystical dreams and stories False doctrine, that leads your senses away From heavenly grace and glory; Inventing such schemes for money to gain, Of Limbo they treat laborious, Until Luther the great, and Calvin of late, Renounced their shameful chorus
Sé mo thuirse gur tréaghdadh maithe na nGaedheal I nEachdhruim, 's ar thaoibh na Bóinne, 'S nach maireann i gcéim Eoghan an Chogaidh Ua Néill Chuirfeadh Cromuil i bpéin 's a shlóighte: Cha lasfadh meabhrughadh Bhelsebub éitheach, Nó Liútair a bhuaidhreadh Fódla, New Lights, nó Seceders, Old Presbyterians Swaddlers, no Quakers leobhtha
Luther was great in virtue and fame, And high potentates adored him; From Germany great to England he came, Until he would plainly show them How they might ease King Henry's reign Concerning Queen Kate's divorcement By his marrying the fair Anne Boleyn of fame, In spite of proud Spain's reinforcement
Bhí an iomad de'n chléir i n-eagna 's i léigheann Ag teagasg i dtéa'pall Rómha, Ag Níce, is ag Ephesus, thart timcheall 'san réim Go Constanti-Ghréagach-nople, Sul fá dtainic an fear claon sin, Liútair na mbréag, A mhilleadh an mhaighdean ró-ghlan; Is má d'imthigh le baos na Hugonets gan chéill, Char cailleadh mo shréad-sa i gcómhnuidhe
Your whimsical brain, with wrath or disdain, It never will change my notion: For you have no more share with us to compare Than the purling stream to the ocean
In Hibernia fair, in Scotland we reign, In England great, and Hanover; So what need we care for France or for Spain, Or for Charley, your rakish rover
Níl gar damh bheith 'dréim le creideamh gan chéill, Nach nglacann uaim sgéal nó cómhairle, Nó go dtiocfaidh na méara chonnaic a' tréan-fhear, Baltassar, ar thaoibh a lóisdín: Dá nochtadh dhuit fhéin 'réir chomhthrom an sgéil Gurab atuirseach mé faoi Sheóirse Is ar fheartaibh Mhic Dé nár mhairidh tú i gcéim Nó go gcuiridh Rí Séarlus brón ort
AISLING AIRT MHIC CHUBHTHAIGH
Aige cuan Bhinn' Éadain ar bhruach na hÉireann, Agus mé ar thaoibh tuinne na bóchna 'mo luighe, Thainic aisling bhéil-bhinn gan fhios do m'fhéachaint, Ar aiste Bhénus nó i gcló bean-sidhe: Agus dubhairt gur éirigh as a' Chreagan céad fear De mhaithibh Gaedheal as na tuambaibh aníos, Is go rabh Síol Néill in a mbeathaibh saora, Is an Feadh a' géilleadh dóibh i n-ór 's i maoin
Dhruid mé léithe cómh dlúth is d'féadas, Ar chloistin réim cheart na cóige thíos; Agus d'fhiafruigheas fhéin dí an rabh mac Éanraoi
'Cur na gcleatha séimh' úd i n-órdughadh arís
Nó ar chúrsaí tréas' é i n-aghaidh na dtréan fhear Coill Dhúin Réimhe 'bheith dóighte i ngrís
Nó 'r bh'fhios do'n mhaighdin bhí ag innsin sgéil damh An rabh Eoghan Ó Néill mac Airt Óig 'sa' tír
Tá fós an Phoénics ró-bheo i n-éifeacht, Foradh an éabhail nár feochadh 's nár faobhadh, Caitlín réimheamhail ingéan Eóghain na féile, A mbíodh ór is éifeacht na Fódhla 'na maoin
As brollach Néill Fhrasaigh amach gan chlaonadh í, A rabh na ceatha daonnacht' a' dórtadh 'na chroidhe; An mileadh tréitheach de mhaithibh Éireann, Sliocht Cholla an deagh-chroidhe d'ar fhóir an dá chrích
Adubhairt an néamhainn gur tráth damh éirghe, Is cómhnuidhe a dhéanamh fá'n chóigeadh ud thíos, Mar a rabh an t-Athair Féidhlim arís i n-éifeacht, Ag teagasg daonnacht' mar chóir do'n tír, Mar bhfuighinn-se léagsa ar fhearann saor ann, Ag cumadh bhéarsaí go ceolmhar caoin, 'S narbh' fhiú damh éalodh i dtír ó chéile Fá'n chluigin bhuaidheartha bhí i ndórn mhic Naois
d'fhiafruigheas fhéin de'n bhroinngheal chéadna "An tú Hélen le'r dóghadh an Traoi; Nó'n tú bean Orphéas ar lean sé fhéin í, Go dtug sé as géibhionn le n-a mheor-ghotha í; Nó an tú an té úd fuair an ubhall sgéimhe, Le'r lasadh éad-bhruid go mór fá'n Traoi, Nuair a fuair tú aréir mé i n-uaigneas sléibhe, 'S gan 'fhios ag aon neach cá hárd i mbím"
"Ní mise aoinneach de na broinngheal' chéadna, Bhí seal i n-aoinfheacht ós cómhair mhic Phriaim, Acht bean de'n Ghaedhealtacht is do threibh Mhilésius, A bhí 'bhfad ag éagcaoin fá bhrón a' chéasnuighth': Le'r cailleadh céad fear de mhaithibh Ghaedheal leis I nEachdhruim slaodach agus ins a' Bhóinn le bríb, Atá anois ag éirighe ó'n Fhrainnc le sgéala Go bhfuil Art Ó Neill ag teacht i gcómhair arís
"Tá mo chroidhe-se réabtha 'na mhíle céad cuid, Agus balsam fhéin nach bhfóireann mo phian, Nuair a chluinim an Ghaedhilig uilig dá tréigbheáil, Agus caismirt Bhéarla i mbeol gach aoin
Bhullaigh is Jane ag glacadh léagsaí, Ar dhúithchíbh Éireann na mór-bhall caoin, 'S nuair a fhiafruighim sgéala 'sé a' freagra ghéibhim-sa "You're a Papist, I know not thee""
Clisim fhéin as a' chodladh chéadna, Mar dhéanfadh clochran Féil' Eóin is gach chrích, Nó mar Oisin faon-lag a bhí a' taisdeal Éireann, Tráth cailleadh an Fhéinn ag mór-chath na maoidhm: I n-áit a bheith ar thaoibh cnuic an Fheadha na féile, Mar a ndéanfainn céilidh is cómhnuidhe faoi aoibh, Sé fuair mé an méid sin i nglasaibh daora, Is Bhullaigh ag méidhligh mar leomhan i bhfíoch
AGALLAMH EADAR ART MHAC CUBHTHAIGH AGUS CAISLEAN AN GHLASDROMAIN
A aol-chloch dhaithte bhí seal ag síol Néill ar dtús, Nó gur básadh i nEachdhruim gach aicme do na Gaedhil, mo chúmha, Le séideadh na mara thug Eolus aréir do lúib, Gur réabadh fá thalamh do bhallaí 'na mbladhaibh dubha
Cha léir damh do fhreagra, gé go gcanann tú an Ghaedhilig nua, Cha léigheastar mé feasta, 'sé measaim go mbéidh ar siubhal Le gach fíor-chlann bhorramhail dá mbíodh agam a' méadughadh cliú, Táid faoi liagaibh 'sa' Chreagán is nach bhfeicim iad go héag annsiúd
A shaor-dhúin caisil is deise ná na céadtaí cúirt, Nach féidir leat seasamh go dtreiseóchaidh na Gaedhil 'do lúb
Féidhlim an gleacaidhe de aicme shíl Néill na rúin, A chuirfidh Séarlas i mbratach ar imtheacht do lucht pléid' i gcúirt
Nach deacair damh-sa seasamh 's gan fasgadh nó díon 'mo chúl, Agus fíor-sgoith na coilleadh 'ndiaidh a milleadh, is a géaga dlúth', Na h-éanlaith is binne 's a gceileabhar go léir faoi smúid, Ag ceithearnaighibh na matóg a' cascairt Dúin-Réimhe ar siubhal
A Ghrianain an Fhíona a dtig friothamh na gréine 'do chúl, An dtréigfá an t-iorghail go n-aithriseochá sgéala dhúinn
Fá Ereamon daithte d'aicme Milésius úir, Ó shíolraigh an macnaoi a d'fhág do bhallaí faoi léan mar siúd
Is é fágail Thoirdhealbhaigh a d'fhág arraing in mo thaoibh ar dtús, Sgiath-dídean do threabhaibh Néill Fhrasaigh nár thréig an chúirt: Tá géimneach allmhurach 'n-áit psailm ag cléir mar siúd, Aige Jane is aige Bhullaigh do mo chreathnughadh le n-a méidhligh nua
A áruis na seirce 'á mbíodh gaisgidhigh agus iarlaí fút, Ná facaidh dhuit ceasnamh le caismirt a méidhligh nua: Tá an Spáinneach i dtoiseach le treise chum sgaoileadh dhúinn, Agus carnóchaidh sé Bhullaigh is a bhunadh go Sléibhte Mhughdhorn'
Fá'n lá sin Manchester sé mheasaim go mbéad ar siubhal, d'fhág Cathal is a bhunadh gan urraim fá na sléibhtibh gúil, Muna bhfuasglaidh Paris, Bhearsailes, no Bhénice dhúinn Ag árdughad na mbratach leis a' fleur ghlan tséimh de lúce
A áille na flaithe a fuair tathaigh ó na céadtaí ar dtús, Nuair a bhánuigh Rí Babilon cathair ghlan tséimh na Jews, Básadh Baltassar agus ceangladh é 'mbraigheacht cúil, Tiocfaidh 'n lá sin ar Bhullaigh a mbéidh cumhaidh air agus Jane faoi smúid
MARBHNA AIRT ÓIG UÍ NÉILL
Tar éis mo shiubhail fríd chúigidhibh Éireann, 'S ar mhullach Dhruimbidh a shuigheas m'aonfhear, An áit ar mhian liom sgíth do dhéanamh; 'Sé bhí dlúimh ar shnuadh na spéire, An pól Artic 's na planets i ndeabhaidh le chéile, 'S an chathair dúil uile gan solus faoi éclips
Bhí mise mar Oisin ag iarraidh na Féinne, Tráth chualas an ainnir budh bhinne ná téada, A dlaoith-fholt famuinneach sgabtha go féar léithe, A rosga budh ghlaine ná criostal na Gréige, Na linntí gheala, is na srotha dá dtréigbheáil, Is sgéimh na cruinne gur cruinnigheadh 'na h-éadan
"Mo cheist ort, a lile fuair gile na géise, Cé h-aca de threabhaibh glan daithte síl Éabha thú
Nó an as na flaithis a thainic tú, a néamhainn, Chum laochraidh an domhain go h-uile do bhréagnadh
An tú Angelica mhilis, nó Déirdre, Nó a'n do na naoi mná deasa Pharnassus ó'n Ghréig thú"
"Och, a dhuine, cár h-oileadh thú i n-ionadaibh Éireann, Nó an ar na hAlpaibh a chaith tú an féadh sin, Ar Shliabh Árarat árd, nó Suédland, Aige Bermúdas, nó aige Cúébec, In san Arábia nó i lár na hArménia, Nach dtuigeann tú mo chás nó ádhbhar m'éagnaoi"
"Nach mise an Feadh gan cheann, gan chéile, Bhí lá go haoibhinn faoi Mhac Éanraoi, Do goirtheadh na h-úghdair Dúthaigh Uí Néill díom; 'Mo gháirdin cumhra lúb shliocht' Fénius' Iarlaí, is prionnsaí, is cionn na cléire, In mo chaislean árd le taobh Dhúin Réimhe"
"Ó thainic ar sáile ó'n Spáinn go hÉirinn, Trí mhic áluinn árd Mhilésius, Ní rabh mise uain nó uair le féile, Nach rabh leomhan dá bpór dom' bhréagnadh, Nó go dteachaidh faoi fhód Art Óg Ó Néill uaim, Sgathan na Fódhla, is lóchran Ghaedhilibh"
"An mac sin Dhómhnaill fuair ór is éadail, Eachraidh óg ar ród a' léimnigh, Imirt is ól is ceol 'na dhéidh sin, Seilg is meidhir is seinm ar théadaibh; Dá maireadh sé beo go cródha in éideadh, Níor bhaoghal do'n chóigeadh brón nó buaidhreadh"
"Dalta Bhrighde, croidhe na féile
Balsam íce sgaoileadh léan dhinn, Grádh ná n-óg, is stór na h-éigse, Annsacht Fódhla de phór Mhilésius, Nó go dtainic an ló le'r dóghadh an Phoénics Chuaidh an drithle faoi cheo 's ní fhuil beo 'san éabhal"
"Chuaidh an iomad de Ghaedhilibh, faraor, as Éirinn, Chum na Spáinne ag árdughadh a gcéime, Toirdhealbhach mac Aodha Buidhe, croidhe na féile, Féidhlimidh Óg, is Eoghan 'na dhéidh sin, Mar i ndúil is go dtóigfeadh brón de Ghaedhilibh, 'Snach bhfuighfeadh clann Liútair sugh mo chléibh-se"
"Chuaidh Art mac Eoghan, an leomhan ba tréitheach, An marcach seolta na bóchna baoghalaigh', Conn, is Niall Óg, dhá sheabhac chum féadhma, Agus Toirdhealbhach a pósadh in órd na cléire; Is i ndiaidh gach bróin da'r bhreóidh mo chéadfaidh, 'Sé Caiptin na gcórn thug póg is céad damh"
"A Chreagáin na h-úire, lubhr' is léan ort, Is faoi do choim tá na prionnsaí tréitheach'; Tugadh mac Éanraoi is inghéan Uí Néill dhuit, Caitrín, inghéan Aodha Buidhe, 's croidhe an Athar' Féidhlimidh; Tugadh dhuit Eoghan mac Airt Óig, 's a chéile, Is nár leor do do lóisdin an méid sin"
"Chuaidh Brian mac Airt 'un na Frainnce le Séamus, Tar éis cath' na Bóinne mar leonadh an Gaedheal-thréibh, Tá a mhac agus ua in do lóistin mar an gcéadna, Art agus Eoghan, a bhí cródha i n-am féadhma; Dá sgaoilfidhe do thuambaí bhéadh subhailce ag Gaedhilibh Is bhéadh Art mac Domhnaill go cródha i néifeacht"
"A shlugaire chealgaigh, 's a mhealltóir na gcéadtaí, Nach ar shanntuigh tú plannda na féile, A fuair annsacht bantracht, is maighdean, A rabh reabhradh is deallradh na gréine ann, Is a chaoimh-chneas mar ladhg ar na sléibhtibh, An tóirse de'n phór sin Ghaedhelus"
"Lá na daire ba mhilis a thréartha, Faoi n-a bhrataighibh gur chruinnigh na céadta, Géaga glasa dá ndeasughadh ar Ghaedhilibh, Is prionnsa an Fheadha le seaghais dá ngléasadh; An t-oighre d'ar chuibhe dó loinnir na hÉiphte, Diamond soluis as brollach an Ghaedhil Ghlais"
"Nuair a chruinneadar cách go h-Árdmhach na cléire, Is goireadh de caiptin i dtoiseach ar chéadtaibh, Dá mbíodh an urraim mar chuibhe ag Gaedhilibh Sé gheabhadh an septer gan freasáireamh buaidhridh; Bhéadh Tailtionn ar lasadh is Teamhair go Gréagach, Is ó liag na righte go gcluinfamois béicfeach"
"Bhí a chroidhe 'sa' neart mar Hector éachtach, Nó mar Hercules cródha na n-órlann Gréagach, Mar Phirrus na maidhm fá'n Traoi do raonadh, Mar Shamson mongach eolach tréitheach, Mar Chú na hEamhna ag ran-chur géaga, Nó an laoch Leánder a fuair annsacht Héro"
"Bhí a sgéimh arís mar Naoise déad-gheal, Nó mar Absolom mac Dháibhidh i mbláth 's i ndéanamh, Mar Pháris ar thaoibh Shliabh Ída i mbréag-riocht; Áille Narcissus gur chruinnigheadh 'na éadan, A rosga ba ghlaine nó loinnir na gréine, Is cnúis-mhil na mbeach ar gach focal dá ndéaradh"
"Bhí srotha glan árd, as lár Castília, Dúsgadh gráidh gac lá fá'n righ-mhac, Ciall Apollo, is carthannacht Mhaoise, Binneas chlann a' Dághda ag rádh gach siansa; A chroidhe mar Ghuaire luasgadh an fhíona, Pronntóir na seod 's an t-ór dá sgaoileadh"
"Tá Conndae an Dúin faoi chumhaidh 'na dhiaidh sin, Conndae Thír' Eoghain, d'ar ndóigh is ní h-íongnadh, Conndae Árdmhach go cráidhte buaidheartha, Dúthaigh an Fheadha da easbhaidh gan oighre; Gruaim is tuirse ar a maireann de Ghaedhilibh, O thaobh Shliabh Gallain go Cabhan Uí Raghallaigh"
"Bás Féidhlimidh Ruaidh, monuar, do bhuadhair mé, Mo bhuabhall milis chum teagasg sliocht Fénius', Fuair ó'n Phápa grádh na cléire, Shoir 'san Róimh ar ór-chnoc Céphas; Mar Dháibhidh, an rí, bhí a chroidhe 's a chéadfaidh, Dibirt diabhal 's ag riaghladh cléire"
"Ghuileas go cruaidh ar uaigh Sir Féidhlimidh, Bile na mbuadh chum tuargain éirceach, Ag an Abhainn-dubh a bhain urraim ós céadtaí, Ó mhullach Árd Uladh go himeall na hÉirne; 'Sé bás an ghaisgidhigh bheir ceasna ar Ghaedhilibh, Is d'fhág Ceannárd gan dáimh Uí Néill ann"
"Bhí Iarla mór Thír Eoghain i n-éifeacht, Rí na leomhan ó Bhóinn go hAontruim, Is dá bhfaghadh cuidiughadh mar chóir ar chóigidhibh Éireann Essecs 's a shlóighte go leonfadh an tréanfhear, Elisabet mhór 's a throne go mbuaidhrfeadh, Is gheobhadh clann Mhártín bás go héasgaidh"
"Bhí Eoghan a' Chogaidh dá mhagadh i nÉirinn, Rí-chrann fasgaidh bhris easna na nÉirceach, Chuir Cromuil 'un sodair, 's gach bodach da'r ghéill dó, Sgiúirse thug greadadh do chreideamh Liútérians, Scotaí is Sacsain gur chreathnuigh sé i n-éinfheacht, Nó gur chlaoidh 's gur chreapall 's gur thrasgar an t-éag é"
"Ní fhuil seanchus uadh mo Ghuaire mhac Bhrighde Acht gur d'fhuil na huaisle 'nuas ó'n dílinn é; Tá an leabhar Eoghna fós dá mhíniughadh, Is Saltair Chaisil ag Cuileannan caoimh-ghlan, Is Doctuir Céitinn 'na ndéidh dá sgríobhadh, Gurab iad Síol Néill thug a' céim 's a' chraobh leo"
"Tá an Glasdroman buaidheartha 's a ghéaga ag críonadh, Is ualaighe an éisg ag éag le h-íongnadh, An caislean árd bheith 'r lár 'na phíosaibh; An choill gan bhláth nó fásach tríthe, Fá bhás gach bile de shíol na ríghte, Sliocht Féidhlimidh Ruaidh na gcruaidh-lann líomhtha " Tráth chualaidh Teamhair an Feadh ag éagcaoin, Do leig sí uaill ba truagh le héisteacht, Is dubhairt gur ab aici budh chuibhe do'n tréan fhear, A Lámh Dhearg a dheasughadh in a bhrataibh le héifeacht, An mionn comh-dhath, 'sa' tsleagh da druim-théiste na léige, Is righte gan tiobadh ar thulaigh na récsa
"Bhí Niall Frasach agam mar chéile, Niall Glún-dubh, 's Niall Caille, 's Niall na Naoi nGialla, Cairbre a cailleadh i gcogadh na Féinne, Cormac Ulchfada an mac sin Airt Aoinfhir, Conn a bhí ar each i ndeabhaidh Mhagh-léana, Féidhlimidh Reachtmhar, is Tuathal Teachtmhar na mbéimeann"
"Plúr Shliocht Eoghain cródha, céillidhe, Is Eochaidh Muigh-mheadhóin na n-órlann gléasta, Fiacha Sraibh-thine, rí a bhí i nÉirinn, Is Muircheartach shíolraigh d'fhíor-shliocht Fénius': Ní rabh prionnsa díobhtha nach bhfuair mé mar chéile, Go Cobhthaigh Caol mBreagh - ceap na fréimhe"
"Bhí céad is tríochad do ríghthibh tréana I gceannus na Fódhla de phór a' deigh-mhic, Síol Ereamhoin áird dár fhás Uí Néill uaidh An chead fhear cumhra do b'úire géaga A fuair an stiúir i nInnis Éalga, Is bhearadh na frasa do Bhreatainigh mhaola"
"Bhí naoi ríghte déag de fhréimh sliocht Íre, I dTeamhair na ríogh de ríghthibh líomhtha, Gan teacht ar ghluais ó chuain na críche, Go hAlbain áird 'san státa céadna: Tá Saltair Árdmhach is cách dá mhíniughadh Go dtainic Art Ó Néill do léim cheart tríotha " Moch, och, ó
is ar ndóigh níor bh'íongnadh, Deasughadh dó i sról 's i síoda, Bhí fíor-fhuil Chonaill fa'n churaidh' dá ghríosadh, Samhail Chuchulainn ag fras-imirt rígh-chleas, Fuil clanna ríogh 'na srotha gaol ann, 'S i gcroidhe Airt Óig bhí stór mhic Naoise
Dá sgaoileadh Tulach Lis cumhra a liaga, Nó Croimghlinn uachtrach a dtuambaí saidhbhre, Is tar éis na Banna thiocfadh an iomad de Ghaedhilibh, De mhaithibh clanna Aonghusa as tír Uibh Éathach Is ghuilfeadh go cruaidh fá d'uaigh, a thréin-fhir, Gur leagadh an choill chaoimh is gur chríon a géaga
Ní rabh rí nó diúc ó Niall mhac Fénius' Iarla, prionnsa, nó ceannphort cléire, Nó curadh cródha ar foghnamh i nÉirinn, Nach rabh a bhfuil cumhra ag dúsgadh tréithe, Mar sgríobhas ughdair sgrúdaighth' na Gaedhilig', In Art mac Domhnaill, is mo bhrón gur éag sé
Samhuil mo ghaisgidhigh nach bhfeicthear i nÉirinn, Le luath, le treise, le taise, 's le daonnacht, Laoch liathbhán an chinidh le h-oineach 's le féile, Radharc an Fheadha agus seaghas na héigse, An ubhall ghlan mhilis do mhaithibh na réaguin, A rabh sliocht Íre ar lasadh le fuil na seacht Niall ann
Tá'n Chros faoi ghruaim 's gan cúirt Uí Néill ann, Nó tathaigh na h-uaisle gach uair chum féarta: Dís ó Lúgh, is triúr ó'n Éirne, An iomad ó'n Mhidhe is ó íochtar Éireann, Ag imirt 's ag ól as córnaibh gléigeal', Is mar Ollamh Fódhla go mbíodh an t-óg dá réidhteach
Croidhe gan mheang, gan cham, gan chlaonadh, Sgiath dídin na mbocht, is stoc na héigse, Nach léigfeadh do Ghaill bheith 'cainnt ar Ghaedhilibh, 'S nár fhulaing clann Liútair 'bheith sgrúdadh mar mbéidh siad Ar chúrsaibh, ar rásaibh, nó ar phátrun gléasta, Go dtainic an bás 'na dháil, 's gur éag sé
Níor bh'íongnadh liom na cnuic dá n-éigheamh, Ó Inbhear Sláinge go lár Mhaigh Léana, Ó Dhoire na Long go tonn Bhinn' Éadain, Is ó Dhún Phádraig go h-árd-rath Mhéidhbhe, Fá bhás an ríogh gheobhadh cíos na hÉireann, Dá mbíodh an dúthaigh ag plúr Mhilésius
Tá clann d'athara faoi ghruaim ó d'fhuaraigh tú i gcré uatha, Mailsigh ar uaigneas, 's í 'cruaidh-ghreadadh méar-lag, Brighid i dtír Dhúin 'sgan dúil aici i bpléisiur, Neillidh, inghéan Naois Óig, a thug ró-shearc a cléibh duit, Éanraoi gan chuallaidhe 'n-am suairceis na dtréanfhear, Is inghéan Féidhlimidh Ruaidh, naoi n-uaire níos buaidheartha
Dá maireadh na báird bhí i stát ins a' chrích seo, Bhéadh Séamus Mhac Cuarta go stuamdha 'cur síos duit, Pádraig Mhac Alionduin ag rannsughadh gach líne, Randall Dall Mhac Domhnaill le heolas gá míniughadh; Ó chuaidh faoi fhód ní fhuil beo le do chaoineadh, Acht mise, mo bhraon sgartha 'dréim leis a' dílionn
Go cúirt Airt a choidhch, faraoir, cha dtéidhim-sa, Dúsgadh ceol fá bhórdaibh glégeal' Aige Baccus mar mbínn seal míosa i ngéibheann, Ó mheisge gach fíon 's gan íota ar aon ann; 'Sé bás an Ghuaire bheir gruaim ar éigsibh, Agus ualach mar ghual dubh fá bhruach mo chléibh-se
Beannacht na naomh is guidhe na cléire, Beannacht ó'n Phápa 'sgach cháirdinal naomhtha, Beannacht is míle arís uaim féin leis, Go cathair na naomh chum aoibh a mhéadughadh: In aois a sé mbliadhain fichead go fíor a d'éag sé, Is d'fhág sé an tír seo go claoidhte buaidheartha
A liag na mbuadh is buan do shaidhbhreas, Is iomdha cloch atá anocht ag éad leat, Mar chuir tú glas ar chaiptin na laochraidh, An chroidhe le'r thuit fuil cheart Uí Néill ann; Deireadh na Féinne chum maithis a dhéanamh, Art mhac Domhnaill, is leon a' t-éag é
Dhá choll is dair fá thrí, Naoi mbliadhna, seasgadh, is seacht mí, Aois an Ríogh dá ngéilleann cách
Go ndeachaidh Art Ó Néill i gcré i gcomhraidh chláir
MAIRGNEACH FÁ CHAISLEAN AN GHLASDROMAIN
Aige bruach Dhúin Réimhe ar uaigneas lae, Ba shnuadhmhar géaga bláth-gheal, Chualas géimneach chuantaí Éireann, Agus fuaim ins an spéir i n-áirde; Bhí na dúile tséimh 's a gcúl le chéile, Is gnúis na gréine báithte, Agus sluagh na n-éan ag fógradh sgéil, Le gruaim gur éag na cága
Nachar claoidhte mé 'mo luighe i bpéin, Go bhfuighinn-sé sgéal an ádhbhair, No 'n é críochnughadh an t-saoghail mar mhínigheas cléir, A bhí 'triall ar Ghaedhil an lá sin
Bhí uathbhas gaoithe is fuaim 'san aer, Le síor-chur laidhg is táirneach, Agus na h-ualaighe éisg le gruaim gur éag 'Na gcual ar thaoibh na trágha
Tráth chonnaic mé 'n spéar s gach ní faoi'n ghréin, Is an saoghal faoi éclips áidhbhéil, 'Sé smuaineas fhéin gur mithid damh teitheadh Go dún na gcraobh 's na fáilte
d'éirigh an smaolach cumhra béil-bhinn, Aníos ar ghéagan láimh liom, Is ba bhinne ná téada milse Orpheus Ceileabhar an éin dob' áille
"A smaolaigh chléibh, ó tchidh tú fhéin Gur claoidheadh Sliocht Gaedhil 'san áit seo, Tabhair éirghe léim i lúib an aeir, Is beir suidheamh i gcéin thar sáile; Mar bhfuighidh tú fréamh do ghaol Uí Néill I dtíorthaibh tréan' na Spáinne, Agus aithris do'n mhéid sin mhairfeas ó'n éag Gur sgaoil a n-aol-chloch áluinn " Tráth chualaidh an t-éan mé a luadh Síol Néill, Le gruaim gur éirigh i n-áirde, Bhí a sgiathanna sgaoilte síos go féar leis, Is bhuail sé a thaobha go cráidhte, Is dubhairt gur buaidheartha baoth mo sgéala Ó chuaidh faoi liagaibh sparrtha, Is má chuartuighir féin na tuamba céadna Gurab ualach cré 'gus cnámh iad
D'fhiafruigheas fhéin de phlúr na n-éan Do b'úire do éanlaith phárrthais, Nár fhuagair sé an dún budh saidhbhre Creagán na gcraobh le gárthaibh, Nó an gcualaidh na tréan-fhir do b'uaisle Shíl Néill Gur tuairgneadh saor ar lámhaibh, Is iad a ruaigfeadh an méid seo uainn as Éirinn Slóighte Shéaghain is Mháirtín
Eoghain Ruaidh, mo léan thú bheith fuar i gcré, Is tú ruaigfeadh an ceithearnach gallta, Is gur fuaduigheadh Féidhlim uasal tréitheach, Go cúigeadh Laighean dá bhásughadh: Tighearna Uibh Éathach bhí ar uaislibh Gaedheal, Nó gur chríonuigh an t-eág a chnámha, Is cá bhfuighthear a léithid arís chum féadhma, Ó shíneadh 'n méid seo 'gclárthaibh
"Go Tír Eoghain má théidhir gheabhair póg is céad ann, Is treórughadh 'n sgéil go dathamhail, Mar a bhfuil na laochraidh is dísle méin, Tá líomhtha, tréitheach, láidir: Tá'n cháin seo réidh chum sásadh an té Bheir smál ar Ghaedhilibh an lá seo, Is a phlúir na n-éan na h-umhluigh do'n éag, Nó go dtiocfaidh Sliocht Néill do do thárthail
Ó bhreóidh tú mé le glór do bhéil, Agus nach bhfoghthar le léigheas ó'n bhás mé, Go cóigeadh Laighean is cóir dhúinn gléas, Go Dún Uí Néill ar mársail; Ór na Gréige is stór na h-Éiphte, Agus ceol na dtéad ar chlársaigh, 'Sní bhfóirfeadh an méid sin, is foghaim go léir é, A stóir muna n-éagfainn láimh leat " AN T-ATHAIR SÉAMUS MHAC SÉAGHAIN
I ndún i chois trágha 'chómhnuigheas a' sár-mhac, Is deise faoi rásaibh na gealaighe go léir, Char bh'iongantas dá ngáirfeadh na cnuic ud ó d'fhás sé Fá cheannphort a' náisiún imtheacht i gcéin: Croidhe spéiseamhail na fáilte, barr-sgéimhe na sráide, Sgiath dídin' ar náisiún a thóigfeadh dhíonn léan, Chuirfeadh bang ar chlann Mháirtín le tréan-neart a láimhe, Go dtugaidh sé buaidh ar a námhaid gach bealach a dtéid
Tá lúthghair is pléisiúr ar a maireann de Ghaedhilibh, Ó chaladh Bhinn' Éadair thart síos go Loch Gall, Agus lúthghair ar na réaltaibh a shiubhlas na spéirthí, Agus ar sholas na gréine dheallruigheas gach lá, Fá d'fheicsin 'san éideadh a cheangail do'n chléir thú, Chum fuasgailt as géibhionn d'ar gcreideamh gan smál, Ó gach daor-bhruid dá ngéillinn thart timcheall na réagun, Le binn-ghotha réimeamhail a dteagasg na dtráth
Sé an tAthair Séamus mhac Séaghain thógadh gruaim agus léan De'n bhaile úd 'ndéan sé cómhnuidhe nó sgíth; Bhí an teampall faoi dhaoirse, mar Mhaoise 'san Éiphte, Le tonnghabhail Éiricigh timcheall na crích': Dá dtainic do'n réim sin gur fhás triatha Rinne dídean mar chéile de áird-treibh na ríogh, Plannda na féile fuair annsacht chúig céad ann, Agus buaidh ar fhearaibh Éireann le maise go fíor, Tá'n bhuaidh 'sa bháire le clann Chailbhin is Mháirtín I bhFoirceal ó d'fhág tú é i n-onóir 's i gcéim; Agus fíor-sgoith ar náisiún dá ndíbirt as a n-áitíbh, Mar ladhg ar na hárdan le teas a' mheadhon lae
A chléir-mharcaigh thaisdeálaigh bheir cliú as gach áird leat, Glac truaighe le gártha do thír dhúthchais fhéin, Agus till chum na háiteadh a d'fhág tú faoi cháinigh, Agus bhearfar fuasgailt ó'n bhás dhóibh le focal do bhéil
Tá'n Glasdroman buaidheartha cruaidh-ghul 's ag éagcaoin, Agus coillidh Dhúin Réimhe gan mheidhir gan spórt; Ó d'imthigh an tAthair Séamus tá gruaim ar a méid sin, Mar thig smúid ar na réaltaibh ar chruinneadh do'n cheo
Is le cúrsa na cléire thabhairt dósan go réimeamhail, Sé is gaolmhar do chéadfaidh bheith cosnamh na n-órd, Is go n-árdóchaidh céim leis mar phríomhfhaidh na hÉireann Agus 'na easbóg ar a mhéad atá ó Dhoire go Bóinn
Níl prionnsa d'ar hórdughadh 'na cheannphort ar shlóighibh Ó thionsgan sliocht Bhreogáin i bhflaithis le céim, Nó eaglais d'ar h-ornughadh ó iarthar na hEórpa Go clár Innis Fódhla chum cosnamh na cléir', Nach bhfuil a bhféile 'sa' gcródhacht ag gríosadh mar thóirse, I gcaoimh-dhreacht an óig-fhir le feabhas a léighinn: Fear céillidhe gan bhródamhail a sháruigh lucht eolais, Le feallsamhnacht ró-ghlic, le maise 's le méin
AN T-ATHAIR SEAGHAN Ó h-ANNLUAIN A mhic Éamoinn Ruaidh, a shamharclain a' tsluaigh, Go mbeiridh tú buaidh in gach áit le céim, Mar Mhaoise thug sluaighte thríd an Mhuir Ruaidh, Chum a sgaoileadh ó ghuasachtaibh 's ó ghalraibh léin; Bhí an tír seo faoi ghruaim, is gan dúil le n-ar bhfuasgailt, Ó cuireadh 'san tuamba mac Aodha Buidhe Uí Néill, Go dtainic ar n-uachtarán céillidhe, stuamdha, De threabhaibh na h-uaisle is phríomh-shliocht Gaedhil
Ní rabh rí fá bhuaidhe 'san chrích-seo, mar luaidhtear, Ó Éireamhon suallach nó árd-fhlaith séimh, Nach tríotha do ghluais sé, mar dhearbhthear le suadhaibh, An feallsamhnach suaimhneach fuair grádh ó'n chléir
Tá'n phríomh-fhuil seo a' luaimnigh 's a' gríosadh gan uaill ann, Mar thonna de'n mhuir uaithne, a dheallruighthear le gréin, Is gan braon dí ghá truailleadh, acht ag reabhradh go h-uaiseach, Fá bhraoithibh caoimhe luaith-ghil óirdheirce Shéaghain
Mar mhac Cholpuirn bhuadhaigh thainic sé d'ar bhfuasgailt, An pátriarc suairc a dtráchtar Séaghan; Is gur milse gach fuaim de'n ghrinn eagna uaidh-sean Ná an mhil a' teacht le duillibh ó bharraibh na gcraobh
An prionnsa gan truailleadh, Ó h-Annluain b'uachtraighe, De'n aicme úd ar dhual dóibh críoch Oirthear i gcéim; Na treabha bheireadh buaidhe as gach conair a ngluaisfeadh, Is osadh do lucht guasacht', is cabhair dóibh i bpéin
Bhí teimheal is dlúimh ar a' teampall, monuar, Nó go dtainic da'r bhfuasgailt ar ngáirdín, Séaghan; Na caora dá ruagadh faoi dhídean na nua-Ghall, A' tréigbheáil a n-uan, is gan fál fá'n tsréad: Gamhain órdha go snuadhmhar is go ceardamhail suaithnigh' Dá adhradh, mar dhúileamh, i bhFáil-chrích go léir, Nó go bhfuair Séaghan na cumhachta, mar Elias suallach, A bheith 'teagasg na sluagh 'na cheannphort Gaedheal
A shamhail ní luadhtair i gcathair nó i dtuathtaibh, Ó theastuigh uainn Guaire na mbán-ghlac réidh; Cuirm agus cuacha is cannaí dá ruagadh, 'Sé is mian leis an uachtarán grádhach Séaghan Na bochta do fhuasgailt as teirce 'n-am cruadhtain, Mar Ióseph le sluaightibh Canann go léir; 'S do-ghnídheann sé taise le truaighe, mar thuile ghlas uaithne, Teacht goirm na gcuach nuair fhásas an féar
Tá lerico seo thuas ag tréigbheáil a chumhacht, Is le jubilee go bhfuair sinn fíor-act of grace; 'Sí is measa bheireadh fuasgailt ar chreapall ar bith uaithe, Ná na treabha tugadh suas go Babilon faoi thréas
Ninebheh gé gurbh uaibhreach an chathair sin, 's a sluaighte, d'umhluigh siad le fógra mhic Réachel go léir, 'S mar sin dí-se ó'n uair seo béidh a ballaí uile buadhach, Tráth chromfas sí ó'n uabhar le crábhadh an Athar Séaghan
Tá srotha de'n fhuil uachtraigh ag lasadh thríd, an uair seo, De threibh na righte buadhach', árd-fhlaith, is cléir'; Ó Donnghaile bhí subhailceach ar faithche 'measg na sluaightibh, De'n t-síol a sgabadh uadh-san siúd gráine de'n déis
Ná saoiltear libh gur cluainteóir nó braighdeach bocht a fuair sibh, A líonadh cisde i n-uallachaibh, gan faoiseamh do aoin, Acht rí rathmhar stuamdha, gan bhaos, gan chraos, gan uabhar, 'S go rabh liag i dTeamhair uachtraigh go gháirfeadh leis fhéin
Ghnidhtear eaglaisighe, monuar, de threabhaibh nach dual Bheith 'na gceannphort sluaigh nó árduighthe i gcéim, Is, ag pilleadh dóibh anuas ó na colaistibh is uachtraighe, Tuiteann siad 'sa chruas d'ar fhás siad fhéin
Ní h-ionann ar nGuaire flaitheamhail, stumdha, A sgabfadh ar na sluaightibh na máma séad; Sliocht Colla ghnídheadh tuargain i gcathaibh na gcruaidh lann, Mar Eochaidh na Ruaig ag árd-chur béim
MOLADH SHÉAMUIS PLUINCÉAD
In Ionnascaoin tá an t-óigfhear de fhíor-sgoith na Fódhla, Chum sgaoileadh sliocht Bhreógain anois as gach léan, Is le faobhar na n-órlann faoi ghríosadh go cródha, Go sraonfaidh sé an comhrac ar aisde na n-éacht; Béidh clann Chalbhin dá leonadh, is gach dream eile leo-san, Mar sgall coinín scóithte nó mar Lochlannaigh scéin, Ag an Phluinceadach óg a bheirfeas campaidh go fóill duinn, Ó cheannphuirt na hEorpa chum cuidiughadh le Gaedhil
A Shéamuis mhic Ióseph, a ríogh-mharcaigh chródha, Nach mithid duit-se fóirthint ar threabhaibh na gcréacht, 'S do bharcaibh bheith i n-órdughadh ar bharr gheal na bóchna, Le mairnealaighibh seolta as Madrid i gcéin; Is do ghárdaí chum comhraic fá chlár Innis Fódhla Leis an chrábhadh thug Eóin agus Peadar do'n chléir
Is béidh ar náimhde dá leonadh mar eorna i ngort foghmhair Ar bharr-lann na n-óigfhear le cuidiughadh síl Néill
'Sé Tighearna Lugh' nach rabh claoidhte 's fuair cliú na seacht dtíortha, 'S is úr-shlat de'n chaomh-choill sin Séamus ó fhréimh; Do dhuthchas na ndaoine a mbéadh dúithcheacha 's tíortha, Ag umhluighadh faoi chíos dóibh gan díombuadh go léir
'S iad na Pluinceadaigh sgaoilfeadh gach céim-dhochar dínne, Go fonnmhar ag éirighe 's ag dreasughadh na n-éacht, Acht siúd planda de'n fhíor-fhuil tá ceannsa gan aon locht, Mar Chonchulainn líomhtha ag biodhgadh na stéad
I gceardchan na Cyclops a ghéaraigh sé faobhar, Chum éiricigh a dhianchur insa deabhaidh le féidhm, Ó'n Major gan díombuadh a fuair éifeacht na maoine, Le béim frasaigh fíochmhar a treiseadh na laoich
Níor tréighthighe mac Priaim leis na Gréigighibh fa'n Traoi ann A chréachtadh gach righ-mhac dár astruigh ó'n Ghréig, Ná Séamus le faobhar le gach réidh-chleas ríogh-glan, Dá ndéarnadh ag Aoife le linn Cú na n-Éacht
Beir an ruaig go greannmhar mar chuairt Chon na h-Eamhna, Le cruaidh ghaethe rannmhar ag teasgadh na gcéad, Is gheobhair buaidh ar an dream sin a chuir dlúimh ar ar gceannphuirt, Tráth buaileadh ar gcampaidh i n-Eachdhruim go léir; Cluinfear uaisle dá mheabhrughadh fa'n bhruach sin Magh Thailtean, Is béidh cuaillidh na Teamhrach dhá ndeisighadh le h-aol, Tiocfaidh buaibh in gach aimsir fá uaigneas na gcoillte, 'S béidh nua-thobair líonta do lacht in a ndiaidh
Béidh gruagach na fáilte-sa ag fuasgladh dár náisiún, Le subhailce mar dheallruigheas gach loinnir do'n ghréin, 'S go ndeachaidh a thuairisg gach áit fá chuantaibh 'gus trágha, Mar Ghuaire na mbán-ghlac ag sgabadh na séad
Béidh fíontaí na Spáinne dhá sgaoileadh in árus, Mar phríomh-thonnaibh láidir ag imtheacht le réim, Mar dhual leis an náisiún a bheith i dteampall na ngrása, 'S go n-éireóchaidh an sguainne seo ar chosgartha chréacht
Ó'n Ghaedheal glas a shíolruigh an fear céillidhe gan díombuadh, Stoc Fénius' ó'n Scythia le'r míniughadh gach léigheann; 'S tá coróin Ghréigeach shliocht Mílidh an deabhtha gan iongnadh, In Edinburg sínte is gan neach faoi n-a chéim; Téada na buidhne thug Séarlus i dtír ann, 'S nach léigheasann na Stíobhartaigh caoineadh na nGaedheal
Gheobhair récsa gan sgíste ó fhréimh cheirt na dtaoiseach, Mar is gaolmhar do'n ríogh-mhac so a shaotharadh uadh féin
Níl iarla nó ríogh-fhlaith i dtighearnas na críche, Ó'n dian-chur na díleann le'r básgadh síol Éabha, Nach dtriallaidh i bhfuil ríoghdha gan shiabhran chuig Séamus, Ó Chiarraighe na gcríochaibh go Sgeach leabhar méar
An fial-mhac a d'éirigh ó Shliabh na mban sidhe ann, A bhí riaradh 'sa' dídean Pharnassus san ghéig, Leis an sgéimh a fuair Naoise thug Déirdre ó'n rígh sin, 'S a d'fág daor-cheatha dísligh ar Eamhain na diaidh
A chéile na daonnacht' is féile dár shíolruigh, Nach léar duit na tíortha ag osnaigh faoi léan, Ar léagsaí 's ar n-aoibhneas ag géilleadh do chlainn díomuis, Is gur Papist is mian leo a goirm dár gcléir
Ó d'éag siad na taoisigh d'fhág Éire go claoidhte, 'S gan oighre Ríogh Séamuis i mBreatain 'na dhiaidh, Is tú 'n Phoénics a shíolruigh ó éabhall na gríse, Chum sgaoileadh as daorbhruid do chreideamh na nGaedheal
A Ghuaire na crodhacht', nach truagh leat an chomhursain, In uaigneas faoi dhochar ag ceasnaidh gan réim, Má ghnidh siad árus nó lóisdin go sásta chum comhnuidhe, Siúd Sánuidh dá gcórughadh go seasgar dó fhéin; Muna dtiubhrair fuasgailt nó fóirthint do uaislibh shliocht Bhreógain, Tá na h-uain bhocht' dá strócadh ag eachtrann claon, Ó úir-chioll na Bóinne bheith fá ghaolaibh na fóghla Dá ruagadh gan sócamhail ag Gallaibh faoi léan
EASBÓG CHILL EALAIDH
Atá Dealgan árd fá'n tráth seo coinsgleodhach, Le fáilte i gcoinne déigh-mhic A cheangail a pháirt le bainríoghan neimhe, Is gardaí aingeal léithe; An Beilleógach áluinn, cráibhtheach, tuigseach, Atá lán de gach oide'as is léighinn mhaith, Noch fuair ó'n Phápa na grása ud Pheadair, Mar Phádraig in Inis Éireann
Is sochar dhuinn cuairt an cuaine díl De shíol tréan-ríghthe Éireann, Ó Iarla Lughmhaigh 's na dtriucha timchioll, Siar go Cruachan Mhéidhbhe; Clann Diarmada ó thuaidh, 's a ngruadha ar lasadh Gach uair, mar an ghath gréine; Is Brannaigh na gcuach thug buaidh le fortún, Ar cuartughadh thart na réaguin
Níl tír nó cuan, cúirt nó caiseal, Nár shiubhail a ghaolta i n-éifeacht; Go Páris i gcuairt gan gruaim, 's go Madrid, Is teann iad fós i Bhénice; 'S in Róimh le buaidh ar stuaim is éagna, Tá táin na gcuaradh tréitheach, Is chugat anuas mo chuairt i dtaisdeal, Is siar go doirsibh Préague
Bí an dúithche seo 's ba láidir an cine Go dtainic an smóltach léidmheach, Faoi na tighearnaibh árda nár athruigh a gcreideamh, Agus d'fhág an caislean déanta; Nach claoidhte an cás do'n sgáinne-shíl Ó lár na srotha céadna, Búr na tráill a rádh anois Gur cháin do theacht na ndiaidh ann
Níl rí nó triath de chlannaibh Mhílidh againn, 'S ní áirmhim Galla Gaodhalach, Nó Danair uaisle, nach gaol do'n churadh, Dá rabh i gcóigibh Éireann
Is draoi 's is suadh é i gcruas gach eagna, Is fós i dteagasg naomhthacht', 'S nar chlaoidhte an ghuais dubh-shluagh cloinne Bhulcain, Cuisne a chur da éalodh
Dá mbíodh clanna Mhílidh arís i dtreise, Ar mhaolainn Theamhrach féar-ghlais', Bhéadh brata aoibhinn ag Aoife roimhe, Plúr is mil dá sgaoileadh
NANSAIDH NÍ DHUILLEACHAIN
'S i mBaile an Talainn tá an naoidhe is deise fá thrí Ná Angelica, le'r claoidheadh céadta; Is gurab aici tá an chraobh ó chnoc na mban sidhe Parnassus na naoi maighdean
Inghean Thoirdhealbhaigh fuair maoin, méidhir, agus cíos, Le h-urraim ins a' tír Ghaedhealaigh: Ó Duilleachain a bhíos i bhflaitheas na crích' Go h-acmhuinneach i saothar déise
Dá mbéadh Nansaidh 'na suidhe i gcathair na Traoi Nochtuighth' ar dhíth léine, Is teagbháil 'san tslighe do Pháris mhac Phriaim, Chuaidh i n-aisdir fá'n tír Gréagaigh, Chuirfeadh deallradh a gnaoi chum dearmaid arís Gach tairngire da'r sgríobh Helénus
Bhéadh Agamemnon 's a inghéan le marthain go ríoghdha, Gan chontabhairt nó baoghal buaidheartha
Tá'n rósa fá chaor ag lasadh go fíor, 'San lile fá n-a caoin-bhéilin; A mama agus a píob, 's a cneas uile síos, Mar shneachta gan mhaothadh gréine, De shearc tá na mílte i ndochar dá gclaoidh, Ag Cupid i ndaor-ghéibhionn, Ó shanntuigh siad an ní úd aici-si 'ná gnaoi, d'fhág Menelaus go fíor gan chéile
Na h-Ultaigh a bhíos tuirseach gan bhrígh Ag filleadh ó'n Mhidhe go tréith-lag, Théid siad go bruidhin Uí Dhuilleachain 'san oidhch' Mar gcómhnuigheann sí an chaoimh-maighdean: Sgabann sí an íoc ortha gan sgíth, Mar bhalsam in a nua-chréachtaibh, Is níorbh' eagal dhóibh íota, easbhaidh, nó íneadh Go scaraid arís léithe
Dá bhfághmaois anuas í i n-aice an taoibh thuaidh, Scáthan an chuain Gaedhealaigh, 'Sí Nansaidh dheas shuairc Ní Dhuilleacháin na gcuach, Is gur binne í na fuaim téada; Níor chumasaighe an ruaig bheireadh Hector na mbuadh Le n-a armaibh ar shluaighibh Gréige, Ná tréaghdfaidhe iad buachaillí i n-éaga gach uair Sul fa sgarfadh siad go buan léithe
Tá oineach agus aoibh ar chóiriughadh i n-a chroidhe, Mar thonnaibh dian-mhuir bhraonaigh; Is go mbreacann sí aríst ollaimh na crích' I mbrataibh le n-a mín-mhéaraibh
Níl leabhar nó laoi d'ar chumadh le draoi Nach sgrúdthar go caoin léithe, An Phoénics a fuair mír ar bhain-déithibh an tsaoghail, Mar ghealaigh le taoibh réalta
Cluinim-sa go luath ag an mhacraidh teacht anuas, Pilleadh ó n-a gcuairt fhóghmhair, Nach bhfuil tallan dá bhfuair gach aon ríoghan do n-a mbuaidhibh Nach maireann ag an tsuairc-mhnaoi mhódhmhair
Sliocht Chaithir ó'n taoibh thuaidh de Laighnibh a thug buaidh, 'Threibh Mhílidh na gcuachan órdha, Is Brannaigh bheirfeadh duais dá ollaimh gach uair, Cruitirí', is lucht ceoltaí
A bhreas-fhaoilean chaoin bheir solus ins an oidhch', Mar charbuncle nó mar liag shaidhbhir, 'Snach bhfuil péarla a mbíonn i sruth Ganges na luighe, Criostal, nó daor-néamhainn, Nach n-ullmóchadh gan sgíth do'n loinnear atá go fíor Ag deallrughadh mar ghnídh éasga; Is go mb'fhéarr le gach saoi ná flaitheas i n-a chrích A chaitheamh a shaoghal léithe
MÁIRE CHAOCH
Tá ribíní daithte ar gach pháisde istír, Tá na mairbh dá n-adlacadh gan cháin gan chíos, Níl aon nduisin, nó cuta le fágháil, nó síol, Níl aon mheasgan dá dheisiughadh acht do Mháire Chaoich
Níl aon síogaidhe beag díblighe fuair árdughadh ó léan, Ó íochtar Lag Maolain go Clár Uí Néill, Acht an líon a bheith snímhte 's na na preátaí réidh, Nach bhfuigheadh buideal fíona aige Máire Chaoich
Chan óganach dóigheamhail a b'áin léithe fhéin, A phógfadh go ró-dheas nó d'fhaisgfeadh léithe, Acht fear a chróinin chruinn cornuighthe as lár na créadh, 'Se d'ólfadh 'n punch ró-dheas le Máire Chaoich
Char bh'fhiú léithe Mac Cubhthaigh 'chur ag bórd 'na shuidhe Acht ins an chlúid is é ag diúl na bláithche síos
Dá maireadh sliocht Cholla an dá gheal-chrích, 'Sé nach léigfeadh an dán dá chlaoidh; 'Sé nach léigfeadh lucht déanta na mbarrdóg daor Bheith ar féasta i dtoigh cléire aige Máire Chaoich
'Sé mo dhíomdha mac Aodha Buidhe bheith sparrtha i gcré, 'S gan aon ar bith diongmháil le fágháil 'na dhéidh; 'Sé a shíneadh faoi liag a d'fhág cách faoi léan, 'S d'fhág aoibhneas istír aige Máire Chaoich
Go rabh buaidh 'gus treise i ngach árd de'n tír, Do n-ar n-Uachdarán eaglaise, an Blácach caoin; 'Sé 'smachtfadh 'n droch-stát a bhíos gnáthach istír, Agus shócairfeadh an góic ag Máire Chaoich
MAIRGNEACH FAOI CHAISLEÁN NA GLASDROMAINNE Ag bruach Dhún Réimhe ar uaigneas lae, 'Ba shnuamhar géaga bláth-gheal, Chualas géimneach chuantaí Éireann, Agus fuaim sa spéir in áirde; Bhí na dúile 'teitheadh 's a gcúl le chéile, Is gnúis na gréine báite, Is slua na n-éan ag fuagradh scéil, Le gruaim gur éag na cága
Nár chloíte mé 'mo luí i bpéin, Go bhfuighinnse scéal an ábhair, Nó an é críochnú an tsaoil mar mhíníos cléir, A bhí 'triall ar Ghaeil an lá sin
Bhí uafás gaoithe is fuaim san aer, Le síor-chur laidhg is táirneach, 'S na hualaí éisc le gruaim gur éag 'Na gcuail ar thaobh na trágha
Tráth chonaic mé an spéir 's gach ní faoin ghréin, Is an saol faoi éiclips ábhal, 'Sé smaoineas féin gur mhithid damh teitheadh Go dún na gcraobh 's na fáilte, D'éirigh an smaolach cumhra béalbhinn, Aníos ar ghéagán láimh liom, Is ba bhinne ná téada milse Orphéus Ceiliúr an éin dob' áille
"A smaolaigh chléibh, ó tchí tú féin Gur cloíodh Sliocht Gael san áit seo, Tabhair éirí léim i lúb an aeir, Is beir sitheadh i gcéin thar sáile; Mar 'bhfuighidh tú fréamh de ghaol Uí Néill I dtíorthaibh tréan na Spáinne, Agus aithris don mhéid a mhairfeas ón éag Gur scaoil a n-aolchloch álainn " Tráth chualaidh an t-éan mé a' lua Síol Néill, Le gruaim gur éirigh in áirde, Bhí a sciatháin scaoilte síos go féar leis, Is bhuail sé a thaobha go cráite, Is dúirt gur buartha baoth mo scéal, Ó chuaigh faoi liagaibh sparrtha, Is má chuartaír féin na tuambaí céanna Gurb ualach cré 'gus cnámh iad
D'fhiafraíos féin de phlúr na n-éan Dob úire d'éanlaith phárthais, Nár fhuagair sé an dún ba saibhre Creagán na gcraobh - le gárthaibh, Nó an gcualaidh na tréanfhir dob uaisle 'Shíol Néill Gur tuairgneadh saothar a lámhaibh, 'S iad a ruaigfeadh an méid seo uainn as Éirinn Sluaite Shéaghain is Mháirtín
'Eoghain Rua, mo léan thú fuar i gcré, 'S tú ruaigfeadh an cheithearn ghallda, 'S gur fuadaíodh Féilim uasal tréitheach, Go Cúigeadh Laighean dá bhású, Tiarna Uíbh Éathach bhí ar uaislibh Gael, Nó gur chríonaigh an t-éag a chnámha, 'S cá bhfuighfear a léithid arís chun féidhme, Ó síneadh an méid seo i gclárthaibh
"Go Tír Eoghain má théir, gheobhair póg is céad, Is treorú an scéil go dáimhiúil
Mar a bhfuil na laochra is dílse méin, Tá líofa tréitheach láidir": "Tá'n cháin seo réidh chun sásamh an té 'Bheir smál ar Ghaeil an lá seo, Is a phlúir na n-éan, ná humhlaigh don éag, Nó go dtiocfaidh Sliocht Néill dod thárrtháil"
"Ó bhreoigh tú mé le glór do bhéil, 'S nach bhfoghthar le léigheas ón bhás mé, Go Cóigeadh Laighean is cóir dúinn gléas, Go Dún Uí Néill ar mársáil"; "Ór na Gréige is stór na hÉiphte, Is ceol na dtéad ar chlársaigh, 'S ní fhóirfeadh an méid sin, is foghaim go léir é, A stóir, mura n-éagfainn láimh leat " AGALLAMH LE CAISLEÁN NA GLASDROMAINNE An File A aolchloch dhaite bhí i bhfad ag síol Néill gan smúid, Nó gur básadh in Eachroim gach aicme de na Gaeil, mo chumhaidh, Le séideadh na mara thug Eolus aréir do lúib, Gur réabadh fá thalamh do bhallaí 'na mbladhaibh dubh
An Caisleán Cha léir damh do fhreagra, gé go gcanann tú an Ghaelig nua, Cha léigheastar mé feasta, 'sé mheasaim go mbéad ar siúl Le gach saormhac tairis dá mbíodh agam a' méadú clú, Táid faoi liagaibh sa Chreagán is nach bhfaicim íad go héag ansiud
An File A shaor-dhúin chaisil is deise ná na céadtaí cúirt, Nach féidir leat seasamh go dtreiseoidh na Gaeil do lúb
Féilim an gleacaí de aicme Shíl Néill na rún, A chuirfidh Séarlas i mbratach ar neamhchead do lucht pléid' i gcúirt
An Caisleán Nach deacair damh-sa seasamh 's gan fascadh nó díon 'mo chúl, Agus fíor-scoith na coilleadh 'ndiaidh a milleadh, is a géaga dlúth, Na héanlaith is binne 's a gceiliúr go léír faoi smúid, Ag ceithearnaigh na matóg ag cascairt Dún Réimhe ar siúl
An File A ghrianáin an fhíona a dtig friothamh na gréine 'do chúl, An dtréigfeá an t-uirgheall go n-aithriseofá scéala dúinn, Fá Eireamhón daite de aicme Mhilésius úir, Ór shíolraigh an mhaicne d'fhág do bhallaí faoi léan mar siúd
An Caisleán Is é fágáil Thoirealaigh d'fhág arraing i mo thaobh ar dtús, Sciath-dhídean do threabhaibh Néill Fhrasaigh nár thréig an chúirt; Tá géimneach allúrach 'n-áit salm ag cléir mar siúd, Aige Jane 's aige Bhullaigh do mo chreathnú lena méidhligh nua
An File A árais na seirce a mbíodh gaiscígh agus iarlaí fút, Ná faicidh dhuit ceasna le caismirt a méidhligh nua; Tá an Spáinneach i dtoiseach le treise chun scaoileadh dúinn, Agus carnóidh sé Bhullaigh is a bhunadh go Sléibhte Múirn
An Caisleán Ón lá sin Manchester sé mheasaim go mbéad ar siúl, d'fhág Cathal is a bhunadh gan urraim fá na sléibhtibh cúil, Muna bhfuasclaidh Paris, Versailles, nó Vénice dúinn Ag árdú na mbratach leis an fleur ghlan tséimh de lúce
An File A áille na flaithe fuair taithí ó na céadtaí ar dtús, Nuair a bhánaigh Rí Babylon cathair ghlan tséimh na Jews, Básadh Baltassar agus ceangladh é i mbraighdibh dlúth, Tiocfaidh an lá sin ar Bhullaigh a mbeidh cumhaidh air is Jane faoi smúid
TAGRA AN DA THEAMPALL Eadar Foirceal na cléire is Fochairt na nGael 'Sé chodail mé aréir ar lóistín, Is le fáinne an lae 'sé chuala mé an ghéag 'Cur ceisteanna i gcéin ón Róimhchill, Dá fiafraí den téa'pall galánta gléasta 'Chonaic sí réidh de chomhgar: "Cé acu sliocht Gael a dheasaigh do thaobh, Clann Liútair nó fréamh Strongbownians " An Teampall Gallda "A chiúinbhean gan chéill, 'sé mholaim dhuit féin Thú a scor de do phléid gan treoir liom, 'S gur éalaigh sliocht Gael ó do phobal go léir, 'S do chreideamh gan chéim gan chrógacht
Tá Gallaibh róthréan i ngach ionad dá dtéithear Is Caitlicigh faoi léan á ndeoradh, Tá do theampall ag éag, is gan fosadh go mbeidh Le treise Luthérians óirdhearc " An Róimhchill D'fhreagair mé a scéala sa teanga fuair Gael Mac Eathair ar Mhaigh Séanair óirdhearc: "Tabhair aire dhuit féin nach scaipfidh do shréad Mar Nimrod 's a shaoraibh róghlic
Ach is cosúil gur éag siad maithe Síl Néill Is clann Anluain, fuil tréanrí Óirthear, Mac 'Naosa na stéad, na n-ollamh 's na dtéad, Tráth deasadh do leithéid sa chló sin " An Teampall Gallda "Go neamhchead do bhur gcré beidh Béarla i gcéim, Is Gaeilge go léir ar dórtadh, Tá maoin agus séad ag Breatain is Wales Le dealramh a scéimh' go glórmhar, Dúiche is sréada is fearantaí saora, Ag imeacht ar stéadaibh 's i gcóistí, 'S gach costas dá ngéillfeadh timpeall na réagún Go dtiteann sliocht Gaeil Ghlais leofa " An Róimhchill "An gcuala tú scéala sa Scrioptúr dá léamh Ar phobal na hÉiphte i mbeo-bhroid, Gurb iomaí sin gléas ler coscradh an réacs, Sul fár scaradh go léir uaidh an cóige, Is le cumas na n-éacht gur chruinnigh siad laochra I gcarbaid go gléasta in ordú, 'S in ainneoin a dtréas go dtáinig siad saor Tríd thonnaibh geal tréan na bóchna " An Teampall Gallda "Deir bhur nEaglais gan bhréag nach bhfuil sa Scrioptúr go léir Ach aisling, is géilleadh nár chóir dhuit, Buime ró-chlaon a mheallas gach aon Ó fhlaitheas na naomh 's na glóire, 'Cumadh a gcuid bréag chun ciste a mhéadú Ar gach ionad dá ngéillfidh gleo-bhroid, Mar deir Liútar le céill is Cailvin 'na dhéidh Ag aithris a réim' go seolta " An Róimhchill "Sé mo thuirse gur tréaghdadh maithe na nGael In Eachroim 's ar thaobh na Bóinne, 'S nach maireann i gcéim Eoghan an Chogaidh Ó Néill 'Chuirfeadh Cromail i bpéin 's a shlóite; Cha lasfadh King Harry, Beelsebub éitheach, Nó Liútar a bhuaradh Fódhla, New Lights nó Secéders, Old Presbyterians, Swaddlers nó Quakers leofa"
An Teampall Gallda "Bhí Liútar i gcéim seal tamaill de shaol Ag maithibh gach aon dar ghéill dhó, Ón Ghearmáin le réim go Sacsain na séad A tháinig sé i gcéin dá seoladh, Mar bhféadfadh siad géilleadh do fhlaitheas ó Ghael, A bhanríon Kate a dheoradh Is ceangal 'na dhéidh le Anne Bullin na scéimh' Go neamhchead do lucht pléid na hEorpa " An Róimhchill "Bhí an iomad den chléir in eagna 's i léann Ag teagasc i dtéa'pall Rómha, Ag Nice is ag Éphesus thart timpeall fán réim Go Constanti-Ghréagach-nople, Sul fá dtáinig an fear claon sin, Liútar na mbréag, A mhilleadh an mhaighdean ró-ghlan, Is má d'imigh le baos na Huguenots gan chéill, Char cailleadh mo shréadsa i gcónaí " An Teampall Gallda "A dhuine gan chéill, níl brí in do scéal, 'S cha dtiompaíthear go héag mo dhóigh-sa, Níl cuidiú ag Gaeil bheith i gcumas linn féin Ach mar shruthán le taobh na bóchna, In Albain le réim, sa mBreatain le céim, 'S in Éirinn le tréan Hanóver, 'S nach cuma linn féin fán Fhrainc nó fán Ghréig, Nó fá Shéarlas mur n-éagsa mhórsa"
An Róimhchill "Níl gar damh bheith 'dréim le creideamh gan chéill, Nach nglacann uaim scéal nó comhairle, Nó go dtiocfaidh na méara chonaic an tréanfhear Baltassar ar thaobh a lóistín, Dá nochtadh dhuit féin, 'réir chothrom an scéil, Gurb atuirseach mé faoi Sheoirse, Is ar fheartaibh Mhic Dé, nár mhairidh tú i gcéim, Nó go gcuirfidh Rí Séarlas brón ort " ADEIR CLANN LIÚTAIR Adeir clann Liútair atá i gcúirt 's i gcóistibh, Go bhfuighinn-sa vóta ar a gcreideamh féin, Fearann saor agus gunnaí seolta, Is mo hata cóirithe le cross-cockade; Fíon is féasta dá ghléas ar bord damh, Ar feadh mo lóistín 's go deireadh an lae, 'S nach mb'fhéarr an tslí damh-sa síneadh leofa Ná bheith 'mo stócach ar fhasan Gael
Dearbhthar damh-sa nach bhfuil ach clóic Ag an eaglais Rómhanach dá cur ar Ghaeil, Is má chreidim iad-san go mbéad 'mo dheoraí I gcríochaibh Fódhla feasta faoi léan; Anois is mian liomsa síneadh leofa, Agus éirí cróga ar a bhfasan féin, Is má deir mo ghaoltaí gur baoth mo dhóigh-sa, Goidé sin dóibh-san nuair a bhéas me 'gcéim
Deir Dan is Hector is Drummond leofa, Nach bhfuil an chóir aige neach ach iad féin, 'S gur i dteampall Glasgow a lasadh an tóirse Le fearaibh cróga na mbreacan ria'ach
A Rí thug Maoise is a phobal óirdhearc, Tríd thonn na bóchna sa Mhuir Ruaidh saor, Má gheibh siad aoibhneas ar shlí na glóire, Nach cloíte an dóigh atá ar chlannaibh Gael
A shagairt chaomhúil is binne glórthaí I gcríochaibh Fódhla ag teagasc Gael Cuimhnigh arís leat ar bhaois na hóige, Is go raibh mé in d'eolas ag tosach léinn
Tá mic tíre dá chur i gcló damh, Agus iad i gcótaibh na gcaorach réidh Nach bhfuil ach cruithneacht san arán glórmhar A ndéantar feoil de le guí na cléir'
Beir mo chaoin-bheannacht deasaith' ordaith' Chuig an tóirse de scoith na nGael Ar faiche Dhún Gall nuair a bhí tú d'óigfhear, Go ndéanfá cóisir agus coirm théad; Ó fuair tú an chéim a bheith anois pósta Le maighdean ghlórmhar na bhFlaitheas saor, Cáil den íce atá 'do lóistín Cuir do threorú mo laige féin
NANSAIDH NÍ DHUILLEACHÁIN Is i mBaile an Talainn tá an naí is deise fá thrí Ná Angelica, ler cloíodh céadtaí, Is gurb aici tá an chraobh ó chnoc na mban sí, Parnassus na naoi maighdean, Níon Thoirealaigh fuair maoin, meidhir agus cíos, Le hurraim sa tír Ghaelaigh, Ó Duilleacháin a bhíos i bhflaitheas 'na chrích Go hacmhainneach i saothar déise
Dá mbeadh Nansaidh 'na suí i gcathair na Traoi Nochtaithe ar dhíth léine, Is teagmháil sa tslí do Pharis mhac Phriaim, Chuaigh in aistear fán tír Ghréagaigh, Chuirfeadh dealramh a gnaoi chun dearmaid arís Gach tairngire dar scríobh Helénus, Bheadh Agamemnon 's a níon le marthain go ríoga, Gan chontúirt nó baol buartha
Tá'n rósa fá chaor ag lasadh go fíor, 'S an lile fána caoin-bhéilín; A mama 's a píob, 's a cneas uile síos, Mar shneachta gan mhaothadh gréine, De shearc tá na mílte i ndochar dá gcloí Ag Cupid i ndaor-ghéibheann, Ó shantaigh siad an ní úd aicise 'na gnaoi, d'fhág Menelaus go fíor gan chéile
Na hUltaigh a bhíos tuirseach gan bhrí, Ag pilleadh ón Mhí go tréithlag, Théid siad go bruíon Uí Dhuilleacháin san oích' Mar 'gcónaíonn sí, an chaomh-mhaighdean; Sgabann sí an íce orthu gan scíth, Mar bhalsam ag ní a gcréachtaibh, Is níorbh eagal dóibh íota, easbhaidh, nó íneadh Go scaraid arís léithe
Dá bhfaighimis í anuas in aice an taoibh thuaidh, Scáthán an chuain Ghaelaigh, Nansaidh dheas shuairc Ní Dhuilleacháin na gcuach, Is binne ná fuaim téada, Níor chumasaí an ruaig bheireadh Hector na mbua Lena armaibh ar shlua Gréige, Ná mar throidfidís buachaillí an Fheadha gach uair Sul fá scarfadh siad go luath léithe
Tá oineach agus aoibh ag corrú ina croí, Mar thonnaibh dian-mhuir bhraonaigh, Is go mbreacann sí aris ealtaibh na crích' I mbrataibh lena mín-mhéaraibh; Níl leabhar nó laoi dar cumadh le draoi Nach scrúdtar go caoin léithe, An Phoénix fuair mír ar bhan-déithibh an tsaoil, Mar ghealaigh le taoibh réalta
Cluinim-sa dá lua ag an mhacra 'teacht anuas, 'Pilleadh óna gcuairt fhómhair, Nach bhfuil tallann dá bhfuair gach aon ríon de n-a mbuaidhibh
Nach maireann ag an tsuairc-mhnaoi mhómhar, Sliocht Chathaoir ón taobh thuaidh de Laighnibh a thug buaidh Threabh Mhílidh na gcuachán órga, Is Brannaigh bheireadh duais do ollaimh gach uair, I seinm agus fuaim ceoltaí
A bhreas-fhaoileann chaoin bheir solas san oích', Mar charbuncle nó mar liag shaibhir, 'S nach bhfuil péarla dá mbíonn i sruth Ganges 'na luí, Criostal, nó daor-néamhainn, Nach n-umhlódh gan scíth don loinnir tá go fíor Ag dealrú mar ní éasca; Is go mb'fhéarr le gach saoi ná flaitheas ina chrích Bheith i gcaidreamh léi ar thaobh sléibhe
CATHAL MHAC AOIDH A chuisle 's a stóir, 's a chos dheas i mbróig, Is a ghrá na mban óg is áille dlaoi, Níl aon chaiptín ó Bhóinn go Doire na seol, A scaipfeadh an t-ór le Cathal Mhac Aoidh
Shuífeadh sé ar bord, is dhéanfadh sé ceol, Agus scaoilfeadh sé ór go leor ar an tsaol; Tá a chlaíomh ina ghlaic 's é 'síor-dhéanamh creach, Is tá'n réim sin gan stad le Cathal Mhac Aoidh
A Rí flaithis Dé bheir solas sa ngréin, Go sábháilidh tú mé ar thubaiste an tsaoil, 'S nach bhfuil oiread aon éin dá bhfosclann a bhéal, Nach n-abrann liom féin go ngoidfinn an saol
Thug siad a mbréag, ní gadaí mé féin, Ar son mé bheith éadrom earráideach baoth, 'S dá mbainfinn luach éadaigh de bhodaigh an Bhéarla, Cé bheadh 'na dhéidh ar Chathal Mhac Aoidh
Dá bhfeicfeá-sa Sánaidh, bodach an scála, A spunóg 'na láimh 's é 'slugadh a chuid bia, Is mise ar mo shámhas amuigh ins an stábla, An geillín is fearr le Cathal sa tsrian
'Sé William Piaras an giostaire fiata, Agus Ailis an áirseora aige mar mhnaoi, Is aoibhinn 's is cróga a gheobhainnse an t-eolas Ar fud a chuid bó, dá dhorcha an oích'
Tá mo ghaol le Ó Néill, 's le Mag Uidhir ón Scéith, Is gach uaisle dá mhéid dá dtig liom a rá, Raghallaigh is Ruarcaigh, Mathghamhnaigh is Búrcaigh, Gealach na gcuantaí, Cathal Mhac Aoidh
AN tATHAIR SÉAGHAN Ó hANLUAIN A mhic Éamoinn Ruaidh, a shadharclann an tsluaigh, Go mbeire tú buaidh i ngach áit le céim, Mar Mhaoise thug sluaite tríd an Mhuir Ruaidh, Chun a scaoileadh ó ghuasachtaibh 's ó ghalraibh léin; Bhí an tír seo faoi ghruaim, is gan dúil lenár bhfuascailt, Ó cuireadh sa tuamba mac Aodha Buí Uí Néill, Go dtáinig ár n-uachtarán céillí stuama, De threabhaibh na huaisle is de phríomh-shliocht Gael
Ní raibh rí fá bhuaidh sa chrích seo, mar luaitear, Ó Eireamhón suallach, nó ardfhlaith séimh, Nach tríothu do ghluais sé, mar dhearbhtar le suadhaibh, An feallsúnach suaimhneach fuair grádha ón chléir
Tá'n phríomh-fhuil seo ag luaimnigh 's ag gríosú gan uaill ann, Mar thonn den mhuir uaithne, a dhealraíthear le gréin, Is gan braon di dá truailliú, ach ag reabhradh go huaiseach, Fá bhraoithe caoimh luath-gheal óirdhearca Shéaghain
Mar mhac Chalpuirn bhuadhaigh tháinig sé dár bhfuascailt, An páitriarc suairc a dtráchtar Séaghan, Is gur milse gach fuaim den ghrinn-eagna uaidh-sean Ná an mhil 'teacht 'na dualaibh ó bharraibh na gcraobh: An prionsa gan truailliú, Ó hAnluain ba uachtraí, Den aicme úd ar dhual dóibh críoch Óirthear i gcéim, Na treabha bheireadh buaidh as gach conair a ngluaiseadh, Is osadh do lucht guasacht, is cabhair dóibh i bpéin
Bhí teimheal is dlúimh ar ár dteampall, monuar, Nó go dtáinig dár bhfuascailt ár ngáirdian, Séaghan, Na caoraigh dá ruagadh faoi dhídean na nua-Ghall, Ag tréigbheáil a n-uan, is gan fál fán tsréad: Gamhain órga go snuamhar is go ceardúil suaithní Dá adhradh, mar dhúileamh, i bhFáil-chrích go léir, Nó go bhfuair Séaghan na cumhachta, mar Élias suallach, A bheith 'teagasg na slua 'na cheannphort Gael
A shamhail ní luaitear i gcathair nó i dtuataibh, Ó theastaigh uainn Guaire na mbán-ghlac réidh, Coirn agus cuacha is cannaí dá ruagadh, 'Sé is mian leis an uachtarán grádhach Séaghan; Na bochta do fhuascailt as teirce in am cruatain, Mar Iósaf le sluaitibh Chanaan go léir, 'S níonn sé taise le truaighe, mar thuile ghlasuaithne, Teacht gairm na gcuach nuair fhásas an féar
Tá Jericho seo thuas ag tréigbheáil a chumhacht, Is le jubilee go bhfuair sinn fíor-act of grace, 'Sí is measa bheireadh fuascailt ar chreapall ar bith uaithe Ná na treabha tugadh suas go Babylon faoi thréas; Nineveh, gé gurbh uaibhreach an chathair sin 's a sluaite, d'umhlaigh siad le fuagra mhic Réachel go léir, Is mar sin di-se ón uair seo, dá mbeadh a ballaí uile-buadhach, Go gcromfaidh sí a huabhar le crábhadh an Athar Séaghan
Tá srotha den fhuil uachtraigh ag lasadh tríd a ghruaidhe, De threibh na ríte buadhach, ard-fhlaith is cléir; Ó Donnghaile bhí suailceach ar faiche 'measc na sluaitibh, Den tsíol a sgabadh uadh-san, siúd gráinne den déis
Ná saoiltear libh gur cluainteoir nó braighdeach bocht a fuair sibh, A líonfadh ciste in ualachaibh, gan faoiseamh do aon, Ach rí ráthmhar stuama, gan bhaos, gan chraos, gan uabhar, 'S go raibh liag i dTeamhair uachtraigh a gháirfeadh leis féin
Nítear eaglaisigh, monuar, de threabhaibh nach dual Bheith 'na gceannphoirt slua nó ardaithe i gcéim, Is, ag pilleadh dóibh anuas ó na coláistí is uachtraí, Titeann siad sa chruas dar fhás siad féin
Ní hionann ár nGuaire flaithiúil, stuama, A sgabfadh ar na sluaitibh na máma séad, Sliocht Colla níodh tuargain i gcathaibh na gcrua-lann, Mar Eochaidh na ruag ag ard-chur na mbéim
ART ÓG Ó NÉILL AGUS A MHUINTIR A Airt óig Uí Néill, a shadharclann is glaine cáil, Ursa chogaidh is daingne le béim-neart i gcríochaibh Fáil, Dá dtrialladh Eoghan is Féilim go hÉirinn ionsair ón Spáinn, Ag gríosú Chonaill Chéarnaigh, go ndéanfadh arís ár ndáil; Mar Chonn na lann i Maigh Léana ag tréaghdadh is ag cascairt cháich, Amhail Chú na n-éachta i ngléas na maghaí báird, Le faobhar gearraidh géar-lann ba thréitheach a chroí 's a lámh, Nó gur éirigh an daróg suas ar gearradh buaireamh a lán
A phlanda úir na féile, ó Fhéilim an eochair ghráidh, D'fhoscladh croí na n-éiriceach mar Élias na leabhar bán, 'S nach mbraithfeadh duisín déirce, nó ré-chiseán líonta lán, I dtús nó i ndeireadh féile nó aige éisteacht in aimsir Cháisc, Mar Mhaoise 'triall ón Éiphte tráth séideadh na tonna i dtráigh, Ar fuagradh comhachta Dé atá i néaltaibh na bhflaitheas ard, Ach 'sé a bhás a d'fhág faoi léan sinn aige sréadaí na n-iomad cáin Mac Naois Uí Choinne, maor na gcloigín, dár mbuaireamh gach lá
A ghéag ón abhaill chumhra, a dúscadh de shliocht na mná, A raibh céad de ríthe dúchais in úr-fhlaitheas Theamhair áird, Gan trácht ar phrionsaibh cúigí, bhí siúd ann de ríthe Fáil, Nár milleadh ariamh sa chúrsa is nár umhlaigh ar alpán fháil; Dá maireadh as an luaithrigh sin go nua ar ais i gcríoch mar ghnáth, An tAthair Féilim ar dtús ag scrúdú na salm sámh, Nó clann Eoghain mhic Airt, thug cúl lena ndúthaigh go cogadh i Spáinn, Cha phósfaí mise ar laighead mo chiste sa teampall ar ball
Níl prionsa deas dar háirmheadh fán Ádhamh-chlainn ariamh go fóill, Rí nó barún láidir d'fhás ó threibh Mhílidh an óir, Nach bhfuigheadh na srotha gráidh ag fágáil a chroí gach neoin, Mar Ghuaire sgabadh máma ar ár náisiún tré réir na seod, Gur thosaigh inse airsigh le barr-bhéal na scoltaí cóir, Le mac Fénius, árd-fhlaith a d'athraigh gach teanga ar dóigh, Fuair Scótia, níon rí Pháro, an tráth sin mar chéile dó, Is uathu sileadh anuas gan mhilleadh an Gael Glas gan chló
AN CONACH Dob úr-ghlas duilliúr gach coilleadh ag líonadh de bhláth, Is nua-chnú na n-abhall le measa de shíor a ghnáthaigh, Drúcht ceatha meala le barraibh na gcraobh gach áit, Nó gur dhúisigh an deamhan an nathair nimhe 'chuir an saol chun báin
Tiocfaidh lubhra 'chois aicid ar gach aicme 'na phiantaibh báis, Fiabhras leapa, galar gasta, agus fíor-éagspáirn, Ó thuaradh na taipe níodh morgadh mar líonadh plá, Is go gcríonóidh amharc ó Theamhair go Sléibh an Chairn
Níl snake nó basilisk i gcuan Acheron na bpianta tláith, Toad nó crocodile nach gcreathnódh nuair chífeadh an ghráin, Cearnabhán tubaisteach tháinig chugainn chun an tsaoil ar ball, Ó Lúcifer mallaithe chuir flaitheas na n-aingeal chun báin
AN tAMHRÁN A Rí chum an domhan, idir thalamh agus líonadh 's trághadh, Is chuir díle as na flaithis ler bascadh síol Éabha is Ádhaimh, Ach Noí 'gus a bhunadh bhí ag imeacht leo féin san áirc, Mura gcloífidh tú an conach faoin earrach beidh an saol 'na phláigh
A GHALIEN THAIRIS A Ghalien thairis, tháinig chugainn ar chuairt anoir, Go clár chríoch an Fheadha chun cabhair lucht dua is cneadh, An bás, gé neartmhar, má ghabhann chun cách do ghoin, Siúd Dochtúir Cabhanach agaibh chun comhraic ris
Níl clí san eagna dar theagasc mac Dáibhí mil, Cato an chumais, Virgil nó Homer glic, Nó Niúl a chruinnigh ar mhalaidh Mhaigh Shéanair scoil, Nach bhfaighthear gan tiobadh ag sileadh thríd bharr do chroibh
Is tú an balsam bhí ag clann Esculapius thoir, 'S bhí ag Maoise i dtaiscidh gur léigheas sé an Gael Glas ris, Chun cloí gach aicide leanas síol Éabha anois Ó léigheas tú an chneadh úd a bhainfeadh as an chéirín a shult
AN tAMHRÁN A Dhochtúir na séad, is féile dá bhfacas go fóill, Noch gheall mise 'léigheas 's gan de shaibhreas agam ach ceol, Dar flaitheas Uí Néill, má ghéibhim-sa ciste nó stór, Beidh canna 's cúig céad ag géilleadh dhuitse den mbeoir
MISE AN tOLLAMH SAOITHIÚIL Mise an t-ollamh saoithiúil sin, Pítear Mhac Dhónaill, Teagaimh 'dul na slí mé gos íseal Dé Domhnaigh, Láimh le séipéal Chríosta, mar raibh craosairí ag ól ann, Is thug siad bumper líonta gan íneadh in mo dhorn damh Is éist, a scológ, éist
Nuair chruinneadar gach pártaidh de ghárdaí Chlann Lóbais, Bhí scológ ramhar shásta 'na pháitriarc leofa, Sé dúirt sé go cráifeach fán dtráth seo Dé Domhnaigh, Nár chóir an altóir fhágáil gan scáird fuiscí ól ann Is éist, a scológ, éist
Bhí Mhac Cearachair fághaidh i mbrannraí Mhic Eoin ann, Bhí fómhar acu láidre ná fathaigh na Cremóna, Bhí an deachú dá charnadh is ráth ar an phónar, Is dá mbeadh an chailís láimh leo, níor chás bheith ag ól léi Is éist, a scológ, éist
Arsa Cearachar go fiata "dar fiach 's dar na dúile, Ní shuím aon ndeachú i mbliana gan réasún do mo chumhdach, Tá gorta mór ag triall ó Áth Fhirdhia go Dún Gúile, Is beidh giní ar an chéad fríd an trian seo den chúigeadh Is éist a scológ éist " BODAIGH NA hEORNA, I Tá bodaigh na heorna i gcorraí go mór, Mar tá mise beo dá mbuaireamh, Is dá dtabhraidís beoir agus mil in mo dhorn, Cha mholfainn go deo a dtréithre
Níl aon chailleach bhuí chrón i lásaibh ag stró Dá gcruinneoidh dornán saibhris, Nach mbeidh síoda 'gus sról agus sciorta ar a tóin, Agus putóg nó dhó ina héadan
Is tocúil an tseoid níon bodaigh sa ród Is cha ghlacann sí cóiriú Gaelach, Mur mbeidh hata uirthi ar dóigh, is crios air den ór, Is cleite ag treabhadh na gaoithe
Na sneadha 'na ndornaibh casta 'na cóip, A putóg 's í ag dortadh gréise, Is amach óna srón teacht theas na Féil' Eoin Go bhfaicfí an míol mór 's é ag aoibheall
Ag altóir na cléire is tocúil a ngléas, Lucht curcaí na gcéibhín suaithní, Is a mbodaigh ag buaireamh an phobail go léir Is an ghaoth-ropais ag séideadh uathu
Dá seasadh an méid sin front agus rear, Ó dheasaigh siad i séadtaibh nua-gheal, Is a ngaoltaí go léir ag slugadh na léab, I gcrioslach de dhaor-ghiollaibh tuata
Níl aon sagart nó bráthair de chineal na srathar, Dá dtigeadh 'na ndáil ar féasta, Nach mbeadh buidéal ar chlár 's a ngloine 'na láimh, Is na bodaigh ag ól sláinte a chéile
Adeir siad gur stráigh bocht dona gan ádh mé, 'Cumadh mo chuid dántaí bréige, Is mur stadfaidh gan spás, go gcluinfear os ard Na cloigíní dá gcrathadh 'mo dhéidh-se
Mallacht na n-ord is eascaine ón Róimh
Go dtitidh ar phór na bpéistí, 'Bhíos ag bagairt gach ló ar ollaimh an cheoil, Is nach mbronnann orthu ór nó éadáil
Ach má théid bodaigh na heorna ar mire dá ndeoin, Ag cur ladar i dtóin a chéile, Béidh mise pósta feasta go deoidh, Le treibh mhilis chróga an Ghaeil ghlais
BODAIGH NA hEORNA, II Tá bodaigh na heorna ag ól go cumasach, Ní hionmhain leo fear ceoil bheadh seaghaiseach, 'Sé deir siad ar bord tríd chomhrá tharcaisneach Go mb'fhearr dhamhsa i gcró is mé pósta ón uirgheallach
Tá clann Thomáis mhic Lóbais go mór i gcorraí liom, Deir siad nach bhfuil dóigh nó fó i gcinniúin dhamh, Go mb'fhearr dhamhsa bó agus cró beag toite agam, Nó i gcumann an cheoil go deo na díleanna
Má tá mé gan mhaoin, ní chloíonn an tuirse mé, Is dh' ainneoin a gcroí, beidh fíon is puins agam, Glacfaidh mé an saol de réir mar thiocfaidh sé, Is bhéarfaidh Dia dílis mo dhíol fá dheireadh dhamh
Níl an crann caorthainn craosach cáil-bhréagaí Den ghréasán a sníomhadh as fuíoll gach garbh-cheasnaí, Nach mbeidh cúr lena craos go dian fá mo cheol-bhuaireamh, Mar mhuc bheadh faoi dhlí tráth mhian léi pór-éigniú
Ná samhailse úlla cumhra ar dhreasógaí, Nó mór-mhil dhá dúscadh as crúba an daol nimhe, Caidreamh nó clú bheith i gcúl na péist' mire: An crann gan sú den tsúiche bhréan-loiscthe
ARTHUR MHAC EOIN Ag Caisleán Bhaile Roibín in aice an róid mhóir Tá nead an nathair nimhe 's ná téigí dá chomhair An basilisk loisctheach de dheascadh gach póir, 'Sé is ainm don crocodile Arthur Mhac Eoin
Bhí a sheanmháthair 'cruinniú le púcán gan dóigh, Agus sean-súisín súicheach ar a sús-chraiceann chrón, Ni smaoineann an túit air mar shiúil sise an ród, Gan snáithe ar a glúnaibh ná búcla 'na bróg
CATHAL MHAC GEOICH Bua leat in do sheilg gan toirmeasc a Chathail Mhic Geoich, Gur mharbh tú gan mhearbhall gan airm os cionn míle scór Den ealta úd 'bhain greim as do ghaibhleach is bhreac do thóin, Is chuir do néall ar dearmad ón am sin gur éirigh an ló
Da mbeadh Tarrier is Gloimseach agamsa agus Sealgaí, Shéidfinn gáir mheanmnach leo go Gleann dubh na Smól, Nó go gcluinfí fríd an chontae fuaim na gcon ag dramhdan, Is cha bheadh do dheireadh aréir á chagnadh aige ceithearna dá shórt
Dá bhfaicfeadh sibhse Cathal bocht is gan snáithe air is é ina mhaol, 'Na shuí i measc a namhad is iad á sháthadh ar an uile thaobh, Ba mhaith an t-ábhar gáire don stáidbhean a dhearcfadh faoi, Dá mbeadh sí ar chosa in airde 'déanamh crábhaidh go deireadh an tsaoil
Thug sé mionna an Phápa nach scarfadh sé go bráth leo, Nó go gcuirfeadh siad an báire nó go sáródh sé iad; Le gluais na maidne thárlaigh bua an chatha le Cathal bocht, Gur ruaig an gleacaí uadh an aicme ar sáile gan luing
Is iomaí cnoc is sliabh a shiúil tú ariamh, a Chathail Mhic Geoich, Ag marbhadh an ealta fhiáin, uadh Liatroim go Contae an Chláir, Broic is sionnaigh is fiadha, dar mo bhriathra, gur leag tú a lán, Is bhíodh meidhir chon aniar leat, mar bhí an míol buí 's an cromán bán
Is tocht liomsa an iaróg a thárlaigh duitse i mbliana, Gur strócadh an taobh siar díot is gur stialladh do thóin, Ag an aicme chum an diabhal, nach nglacfadh smacht nó rial uadh, Bua is treise
is tocht liom an toscar a d'éirigh duit, a Chathail
A MHIC UÍ LABHAIL NA FLAITHE 'Mhic Uí Labhail na flaithe ar ghnáth leat bheith 'scairtigh Ar charta den fuiscí rialta, Is ábhal an cleas so thárlaigh anois duit Bheith do d'athrú ar báire i mbliana
Tá a lán de mhná deasa ag mársáil in d'aice; - Sábháil do chorp ar iaróg Is go mb'fhearr leo ná ceiliúr cláirsí is fidil 'Bheith 'spáirn le do chleasaí ciabhach
Tá néamhainn bheag 'chailín dhéanta san fhasan, Thíos ar an Choinigear úrghlas, Más mian libh a chluinsin cé'r dhíobh an bhean úd, 'Sí Bríd gheanúil dheas Ní Chumhaigh í
"Dhia, a dháid mhín, go ndéantar áitidh don fhear úd, Óir is álainn a chloigeann lúbach, Is go mb'fhearr liom 'na haice, ag ithe prátaí 'gus salainn, Ná i bpálás ar hallaí cúirte"
Arsa M'réad bheag Ní Leannáin, péarla an chúil chlannaigh Thug rún agus searc a croí dhó: "B'fhearr liom ná coróin ghréagach rí na dTurcach, Is a bheith fuaite ina chulaidh shíoda", Clumhach na n-éan go huile, is bíodh siad ar aon leaba, Gé gur mhór an giofta le maíomh é, Is go mb'fhearr leis an starraí bheith 'bréagnú a chuid leathair Le nuacht faoi phluid san oíche
Arsa Neillí Ní Ghabhann, is a bos faoina leicinn, 'Gus í 'bualadh a hucht le dúthracht: "A rí na bhfeart, nach áibheil an ball seirce, d'fhás idir a chorp is a ghlúine; 'Dhia, gan do chosa déanta chun sodair, Agus d'éalóinn seal fá shliabh leat, Óir, má tháinig breo beag ar uirgheall chomhrá an duine, Níl a chomhgar is a chleas ar iarraidh " 'Sé dúirt Róis bheag Nic Cabhaid go mómhar le Peigí, An óigbhean de chlainn Mhic 'Il Chiaráin: "Is dóighiúil 's is deas a ho-boy gan easbhaidh, Thóigfeadh sé tuirse is cian dínn"
Níl aon óigbhean ó imeall Chairlinn go Gaillimh, Arbh áil léi fear mar chéile, Nach mbeadh sólás dá hanam 'gus sócúl dá colainn 'Bheith ar láimh leis an bhunán céanna
'Sé dúirt Bríd mhór Nic Mhaicín, aige éirí ar maidin, 'Gus í lán dá cuid sotail suirí: "Níl fiadhair ó thine nach réabfadh sé thairis, Is gan iarann aige ach clocha cumhra; Is trua nach raibh agam léagsa ar do choltar, Nó go saotharófá mo phaiste dúiche, An síol úd a chuirfeá mí roimhe Nollaig, Níor bhaol dó nach nglacfadh rúta"
MÁIRE CHAOCH Tá ribíní daite ar gach páiste istír, Tá na mairbh dá n-adhlacadh gan cháin gan chíos, Níl aon duisín, nó cuta le fáil, nó síol, Níl aon mheascán dá dheisiú ach do Mháire Chaoich
Níl aon síogaí beag díblí fuair ardú ó léan, Ó íochtar Lag Maoláin go Clár Uí Néill, Ach an líon a bheith snímhte 's na prátaí réidh, Nach bhfuigheadh buidéal fíona aige Máire Chaoich
Chan ógánach dóighiúil a b'áin léi féin, A phógfadh go ró-dheas nó d'fhaiscfeadh léi, Ach fear an chróinín chruinn cornaithe as lár na cré, 'Sé d'ólfadh an puins ró-dheas le Máire Chaoich
Charbh fhiú léi Mac Cumhaigh 'chur ag bord 'na shuí Ach sa chlúid is é ag diúl na bláiche síos
Dá maireadh sliocht Cholla an dá gheal-chrích, Is é nach léigfeadh an dán dá chloí; 'Sé nach léigfeadh lucht déanta na mbarrdóg daor 'Bheith ar féasta i dtigh cléire aige Máire Chaoich
'Sé mo dhíomá mac Aodha Buí bheith sparrtha i gcré, 'S gan aon ar bith diongbháil le fáil 'na dhéidh; 'Sé a shíneadh faoi liag a d'fhág cách faoi léan, 'S d'fhág aoibhneas istír aige Máire Chaoich
Go raibh buaidh agus treise i ngach aird den tír, Do n-ár nUachtarán eaglaise, an Blácach caoin, 'Sé 'smachtfadh an drochstát a bhíos gnách istír, Agus shocairfeadh an ghoic aige Máire Chaoich
AISLING AIRT MHIC CUMHAIGH Ag cuan Bhinn Éadain ar bhruach na hÉireann, Agus mé ar thaobh tonn na bóchna 'mo luí, Tháinig aisling bhéalbhinn gan fhios do m'fhéachaint, Ar aiste Vénus nó i gcló bean sí: Agus dúirt gur éirigh as an Chreagán céad fear De mhaithibh Gael as na tuambaibh aníos, Is go raibh Síol Néill ina mbeathaibh saora, Is an Feadh ag géilleadh dóibh in ór 's i maoin
Dhruid mé léithe chomh dlúth is d'fhéadas, Ar chloistin réim cheart na cóige thíos; Agus d'fhiafraíos féin di an raibh mac Éinrí, 'Cur na cloiche réime úd i n-órdú arís
Nó ar chúrsaí tréas' é in aghaidh na dtréanfhear Coill Dhún Réimhe 'bheith dóite i ngrís
Nó arbh fhios don mhaighdean bhí ag insint scéil damh An raibh Eoghan Ó Néill mac Airt Óig sa tír
Tá fós an Phoénix ró-bheo in éifeacht, Foradh an aoibhil nár feodh 's nár faobhadh, Cáitlín réimiúil, níon Eoghan na féile, A mbíodh ór is éifeacht na Fódhla 'na maoin
As brollach Néill Fhrasaigh amach gan chlaon í, A raibh na ceatha daonnacht ag dortadh 'na chroí; An míleadh tréitheach de mhaithibh Éireann, Sliocht Cholla an déa-chroí dar fhóir an dá chrích
Adúirt an néamhainn gur tráth damh éirí, Is cónaí a dhéanamh fán chóige úd thíos, Mar a raibh an tAthair Féilim arís in éifeacht, Ag teagasc daonnacht mar chóir don tír, Mar bhfuighinnse léagsa ar fhearann saor ann, Ag cumadh véarsaí go ceolmhar caoin, 'S nárbh fhiú damh éalú i dtír ó chéile Fán chloigín bhuartha bhí i ndórn mhic Naois
D'fhiafraíos féin den bhruinneall chéanna "An tú Hélen ler dódh an Traoi; Nó'n tú bean Orphéus ar lean sé féin í, Go dtug sé as géibheann lena mheor-ghotha í; Nó an tú an té úd fuair an ubhall scéimhe, Ler lasadh éad-bhroid go mór fán Traoi, Nuair a fuair tú aréir mé in uaigneas sléibhe, 'S gan fios ag aon neach an cóige i mbím"
"Ní mise aon neach den bhandáil chéanna, Bhí seal gan léine os comhair mhic Phriaim, Ach bean den Ghaeltacht 's de threibh Mhilésius, A bhí seal in éifeacht ag Eoghan sa chrích; Ler cailleadh céad fear de mhaithibh Gael breá In Eachroim slaodach 's sa Bhóinn le bríb, Atá anois ag éirí ón Fhrainc le scéala Go bhfuil Art Ó Néill 'teacht i gcomhair arís"
"Tá mo chroí-se réabtha 'na mhíle céad cuid, Agus balsam féin nach bhfóireann mo phian, Nuair a chluinim an Ghaelig uilig dá tréigbheáil, Agus caismirt Bhéarla i mbeol gach aoin, Bhullaigh is Jane ag glacadh léagsaí, Ar dhúichibh Éireann na n-ór-bhall caoin, 'S nuair a fhiafraím scéala 'sé freagra ghéibhim: "You're a Papist, I know not thee " Clisim féin as an chodladh céanna, Mar dhéanfadh cladhaire bheadh seal 'na luí, Nó mar Oisín faonlag bhí ag taisteal Éireann, Tráth cailleadh an Fhéinn ag mór-chath na maidhm; In áit a bheith ar thaobh cnuic i bhFeadh na féile, Mar a ndéanainn céilí is cónaí faoi aoibh, Sé fuair mé an méid sin i nglasaibh daora, Is Bhullaigh ag méidhligh mar leon i bhfíoch
CÚILFHIONN NÍ CHOINNE Tá géag gheal dheasaith' bhéalbhinn bhreasnaí Ag céimniú mar an lile fán áird seo thiar, Agus éanlaith na cruinne go n-éistid go huile Le héifeacht a binnis gach lá gan chian; Tá a déad chaoin chailce déanta ina seasamh, Mar an éabhar is gile dá dtáinig ariamh, Agus réidh-mhil na mbeach beag ag scaoileadh 'na ceathaibh In aol-ghnúis ghartha Mháire na gciabh
Tá an fhial-bhean seo ar lasadh i ndiagacht 's i ndeise, Mar ghrian-sholas maidne a dhealraíos gach ló, 'S níl iarla dar gineadh ariamh ins an chruinne Nár mhian leis an lile úd fháil mar stór; Ciall nár dalladh, scéimh nár sroicheadh, Méin nár milleadh a mórgacht go fóill, 'S go bhfuil a píob is a mama ar lí cluimh na h-eala Nó mar luí geal an tsneachta ar ard-shliabh Maoldórn
Dá dtiocfadh Júno agus Helen go nua-dheas chugainn, Le gach snua-mhnaoi dá raibh ins an Ádhamh-chlainn ariamh, 'S iad cnuasach fán lile i ndún a chois coilleadh, Nó siúl leis na nimphibh in alt ar an tsliabh, Na trí triúr fuair toiseach cúrsa Pharnassus, Is ciúin-chruit mhic Mhanair ag árdú sians, Bhéarfadh an Chúilfhionn Ní Choinne an clú uathu go huile, Mar dhúscadh na gealaí tríd lár na réalt
Dá mbeadh sí 'na aice ag éirí do Pharis, Tráth leagadh an abhall ar lár ins an tsliabh, Is chuir Júno, Vénus, is Pallas a n-éideadh dá gcneasaibh, Féachaint cé acu ab áille den triar; An séad úd ba deise bhéarfadh sé di-se, Nó go gceanglódh cumann grá di go dian, Is Iphigénia ní rachadh a dh'éag ar na longaibh Ag laghdú na dtonnaibh a shásamh na ndia
A phéarla dheas linbh, bhuair tusa an iomad, Ó Éirne go himeall Cháirlinn na n-iasc, Is go mb'fhéarr liom ná ar cruthadh de shaibhreas na cruinne Go mbéinn do do mhealladh le ráfla sians; Mo léan, nach bhfuil mise agus géag an fhoilt chlannaigh Ar chéilí seal tamaill fá chlár gan chian, I ndúil go bhféadfainn le corrú saor-channaí leanna, An spéis ud bheith eadrainn mar ghnáth linn ariamh
Tá mo chéadfaí ar mearú, buartha fán chorraí A d'éirigh ar Mháistreas Máire le bliain, Is a ghéag ghlan-daite, léigheasaigh mo aicid, Le sméideadh do rosc is áille ná an ghrian; A réalt ghlan na maidne is féile dar cumadh, Saor-níon Uí Choinne de rása na Niall, Is an scéimh úd ler teascadh in éagruth clann Uisnigh, Gur éalaigh sí leatsa ó Dhéirdre na gciabh
Mar thug Júdith gan mhearú faothamh don chathair, Tráth maothadh le Bacchus sár-laoch na gcéad, A phlúir scoith na mban is úire dá bhfacas, Tabhair cúnamh anois damh mo phárdún a thriall; Deir na húdair dá ndéanadh Iúdas an aithrí Nach ndiúltfaí sna flaithis a shlánú le Dia, Is a chúilfhionn na gcarad, umhlaím sa deabhaidh, Óir 'sé cluain mhire an pheacaidh a d'athraigh mo chiall
FEARTLAOI PHEADAIR UÍ DHOIRNÍN Ar Mhullach an Átha Buí 'mo luí teacht ghairm na gcuach, 'Sé chonaic mé naoi mná caoimh ag fras-ghol dá ngruaidh; Parnassus na dtrí sruth íce tirim go bruach, 'S ar chnoc na mban sí gur éirigh tuirse agus gruaim
Bhí Apollo 'na luí gan bhrí, gan mhisnigh, gan stuaim, Minerva ag caoi, 's a croí 'stigh 'bascarnaigh suas, Eolus le fíoch ag siabadh Neptune ón chuan, Is mac Manair nár mhian leis sians a sheinm nó duan
Chuir Lúna agus Phéabus éiclips orthu tré dhlúimh, Mars agus Vénus ar teitheadh le Mercury suas, Sathurn ag méadú léin ar chinniúin an tsluaigh, Agus Júpiter céillí ag réabadh an fhlaithis anuas
Clann an Dághda is Orphéus, thréig siad cruit agus duan, Is d'imigh gach réalt faoin spéir ón Arctic anuas, An Zódiac go léir ag séideadh doineann is fuacht, 'S do ghoil na Néiriads ar thaobh na toinne le gruaim
Bhí Ovid i gcéin chun véarsaí snoite 'chur uaidh, Agus Horas na dtéad ag méadú eagna gach uair, Virgil na nGael ó thaobh na Gearmáine anuas, Agus Hómer na Gréige, fear déanta startha gan duais
Níorbh 'fhada 'na dhéidh sin gur éirigh chugam ar chuairt Diana ón Ghréig, 's a péarlaí daite gan snua, D'fhiafraíos den néamhainn mhéarlag mhilis na mbua Cé acu de shíol Éabha fár réab sí a bosa chomh cruaidh
D'fhreagair dhamh an ghéag mar thaoscadh toinne le cuan, Dá dhearbhadh dhamh féin gan bhréig, gan mhagadh, gan chluain, Go raibh Oracle Gael ag éag in aice an taobh thuaidh Ó Doirnín na Séad, fuair léagsa ar chiste na ndrua
Mo dhalta, mo spré, mo shadharclann cogair gach uair, 'S le bálach gan chéill nach ndéanfadh caidreamh le stuaim, Ach dá dteagmhadh dó féin fear céillí carthanach suairc, Do scéithfeadh go léir sruth glégeal Helicon uaidh
Ní raibh curadh nó réacs ar mhaolainn Theamhrach na ndrua, Nó in Eamhain na n-éacht fár éigníodh teach na Craobh Rua, Nó ruathar thug Méabh do laochra Uladh na slua, Nach dtigeadh 'na chéill tráth shéideadh an bheathuisce suas
'Sí Banba féin an mhéirdreach mhí-náireach gach uair, A scar le gach céile dar cheangail di cumann gan chluain, Ó Pharthalan na mbéimeann go ré clainne Chearmada anuas, 'S gach flaith de shliocht Gael dár ghléas ón Easpáinn ar cuan
Míle, seacht gcéad, seasca is ocht mbliana anuas, Trí mhí ina dhéidh sin, aois Mhic Mhuire san uaigh, Ar an chúigiú lá séimh de laethibh an Aibreáin gan chluain, Chuaigh Ó Doirnín i gcré, fear déanta laoi agus duan
MARBHNA AIRT ÓIG UÍ NÉILL Tar éis mo shiúil fríd chúigibh Éireann, Is ar mhullach Dhroim Buí a shuíos im aonar, An áit ar mhian liom scíth do dhéanamh; 'Sé bhí dlúimh ar shnua na spéire, An pól Arctic 's na planets i ndeabhaidh le chéile, 'S an cheathair-dhúil uile gan solas faoi éiclips
Bhí mise mar Oisín ag iarraidh na Féinne, Tráth chualas an ainnir ba bhinne ná téada, A dlaoi-fholt feamainneach sgabtha go féar léi, A rosca ba ghlaine ná criostal na Gréige 'Na linntí geala, is na srotha dá dtréigbheáil, Is scéimh na cruinne gur cruinneadh 'na héadan
"Mo cheist ort, a lile fuair gile na géise, Cé acu de threabhaibh glan-daite síl Éabh' thú
Nó an as na flaithis a tháinig tú, a néamhainn, Chun laochra an domhain go huile do bhréagnú
An tú Angelica mhilis, nó Déirdre, Nó an de na naoi mná deasa Pharnassus ón Ghréig thú"
"Och, a dhuine, cár hoileadh thú in ionadaibh Éireann, Nó an ar na hAlpaibh a chaith tú an séasúr, Ar Shliabh Árarat ard, nó Suédland, Aige Bermúdas, nó aige Cuébec, Ins an Arábia nó i lár na hArménia, Nach dtuigeann tú mo chás nó ábhar m'éagnaigh
"Nach mise an Feadh gan cheann, gan chéile, Bhí lá go haoibhinn faoi Mhac Éinrí, Do ghoireadh na húdair dúthaigh Uí Néill díom; 'Mo gháirdín cumhra i lúb shliocht Fénius, Iarlaí is prionsaí is cinn na cléire, In mo chaisleán ard le taobh Dhún Réimhe
"Ó tháinig ar sáile ón Spáinn go hÉirinn, Trí mic álainn ard Mhilésius, Ní raibh mise uain nó uair gan chéile, Nach raibh leon dá bpór dom bhréagnú, Nó go dteachaigh faoi fhód Art Óg Ó Néill uaim, Scáthán na Fódhla, is lóchrann Gaelaibh
"An mac sin Dhónaill fuair ór is éadáil, Eachraí óg ar ród ag léimnigh, Imirt is ól is ceol 'na dhéidh sin, Seilg is meidhir is seinm ar théadaibh; Dá maireadh sé beo go cróga in éideadh, Níor bhaol don chóige brón nó buaireamh
"Dalta Bhríde, croí na féile, Balsam íce 'scaoileadh léan dhínn, Grá na n-óg, is stór na héigse, Ansacht Fódhla de phór Mhilésius, Nó go dtáinig an ló ler dódh an Phoénix, Chuaigh an drithle faoi cheo 's níl beo 'san aoibheal
"Chuaigh an iomad de Ghaelaibh, faraor, as Éirinn, Chun na Spáinne ag ardú a gcéime, Toirealach mac Aodha Buí, croí na féile, Féilimidh Óg, is Eoghan 'na dhéidh sin, I ndúil 's go dtóigfeadh brón de Ghaelaibh, 'S nach bhfuigheadh clann Liútair sú mo chléibh-se
"Chuaigh Art mac Eoghain, an leon ba thréitheach, I mbárcaibh seoil na bóchna baolaí, Conn, is Niall Óg, dhá sheabhac chun féidhme, Agus Toirealach a pósadh in ord na cléire, Is i ndéidh gach bróin dar bhreoigh mo chéadfaí, 'Sé caiptín na gcorn thug póg is céad damh
"A Chreagáin na húire, lubhra 's léan ort, Is faoi do choim tá na prionsaí tréitheach, Tugadh mac Éinrí 's níon Uí Néill dhuit, Cáitlín, níon Aodha Buí, 's croí an Athar Féilimidh, Tugadh dhuit Eoghan mac Airt Óig, 's a chéile, Is dar liom ba leor do do lóistín an méid sin
"Chuaigh Brian mac Airt chun na Fraince le Séamas, Tar éis cath na Bóinne mar leonadh an Ghael-threabh, Tá a mhac agus ua in do lóistín mar an gcéanna, Art agus Eoghan, a bhí cróga in am féidhme, Dá scaoilfí do thuambaí bheadh suailce ag Gaelaibh, Is bheadh Art mac Dhónaill go cróga in éifeacht
"A shlugaire chealgaigh, 's a mhealltóir na gcéadtaí, Cad chuige gur shantaigh tú planda na féile, A fuair ansacht gach bantracht 's gach maighdean, A raibh reabhradh is dealramh na gréine ann, Is a chaoimh-chneas mar ladhg ar na sléibhtibh, An tóirse den phór sin Gadélius
"Lá na daire ba mhilis a thréithre, Faoina bhrataibh gur chruinnigh na céadtaí, Géaga glasa dá ndeasú ag Gaelaibh, Is prionsa an Fheadha le seaghais dá ngléasadh, An t-oidhre dar chuibhe dó loinnir na hÉiphte, Diamond solais as brollach an Ghaeil Ghlais
"Nuair a chruinneadar cách go hArdmhach' na cléire, Is goireadh de caiptín i dtoiseach ar chéadtaibh, Dá mbíodh an urraim mar chuibhe ag Gaelaibh 'Sé gheobhadh an sceptre gan freasúra baoisigh, Bheadh Tailteann ar lasadh is Teamhair go gréagach, 'S ó liag na ríte go gcluinfimis béicfeach
"Bhí a chroí 's a neart mar Hector éachtach, Nó mar Hercules cróga na n-órlann gréagach, Mar Phirrus na maidhm fán Traoi do raonadh, Mar Shamson mongach eolach tréitheach, Mar Chú na hEamhna ag rann-chur gaethibh, Nó an laoch Leander 'fuair ansacht Héro
"Bhí a scéimh arís mar Naoise déad-gheal, Nó mar Absolom mac Dháibhí i mbláth 's i ndéanamh, Mar Pharis ar thaoibh Shliabh Ída i mbréag-riocht, Áille Narcissus gur cruinneadh 'na éadan, A rosca ba ghlaine ná loinnir na gréine, Is cnuas-mhil na mbeach ar gach focal dá ndéaradh
"Bhí srotha glan ard, as lár Castília, Ag dúscadh grá gach lá fán rí-mhac, Ciall Apollo, is carthanacht Mhaoise, Binneas chlann an Dághda ag rá gach siansa, A chroí mar Ghuaire 'luascadh an fhíona, Pronntóir na seod 's an t-ór dá scaoileadh
"Tá Contae an Dúin faoi chumhaidh 'na dhiaidh-san Contae Thír Eoghain, dar ndóigh 's ní hionadh, Contae Ardmhach' go cráite buartha, Dúthaigh an Fheadha dá easbhaidh gan oidhre, Gruaim is tuirse ar a maireann de Ghaelaibh, O thaobh Shliabh Gallain go Cabhán Uí Raghallaigh
"Bás Fhéilimidh Ruaidh, monuar, do bhuair mé, Mo bhuabhall milis chun teagasc shliocht Fénius, Fuair ón Phápa grádha na cléire, Thoir sa Róimh ar ór-chnoc Céphas, Mar Dháibhí an rí, bhí a chroí 's a chéadfaí Ag díbirt diabhal 's ag rialú cléire
"Ghoileas go cruaidh ar uaigh Sir Féilimidh, Bile na mbua chun tuargain éiriceach, Ag an Abhainn Dubh bhain urraim os céadtaí, Ó mhullach Ard Uladh go himeall na hÉirne, 'Sé bás an ghaiscígh bheir ceasna ar Ghaelaibh, Is d'fhág Cionn Aird gan dáimh Uí Néill ann
"Bhí Iarla mór Thír Eoghain in éifeacht, Rí na leon ó Bhóinn go hAontroim, 'S dá bhfaigheadh cuidiú mar chóir ó chóigibh Éireann Essex 's a shlóite go leonfadh an tréanfhear, Elisabeth mhór 's a trón go mbuairfeadh, Is gheobhadh clann Mháirtín bás go héascaidh
"Bhí Eoghan an Chogaidh dá mhagadh in Éirinn, Rí-chrann fascaidh bhris easna na n-éiriceach, Chuir Cromail chun sodair 's gach bodach dar ghéill dó, Sciúirse thug greadadh do chreideamh Liútérians, Scotia is Sacsain gur chreathnaigh sé in éineacht, Nó gur chloígh 's gur chreapall 's gur threascar an t-éag é
"Níl seanchas uadh mo Ghuaire mac Bhríde, Ach gur d'fhuil na huaisle anuas ón dílinn é, Tá an Leabhar Eoghanach fós dá mhíniú, Is Saltair Chaisil ag Cuileannán caoimh-ghlan, Is Dochtúir Céitinn 'na ndéidh dá scríobhadh, Gurbh iad Síol Néill thug an chéim 's an chraobh leo
"Tá an Ghlasdromainn buartha 's a ghéaga ag críonadh, Is ualaí an éisc ag éag le h-íonadh, An caisleán ard bheith ar lár 'na phíosaibh, An choill gan bhláth nó fásach tríthi, Fá bhás gach bile de shíol na ríte, Sliocht Féilimidh Ruaidh na gcruaidh-lann líofa " Tráth chualaidh Teamhair an Feadh ag éagaoin, Do lig sí uaill ba thruaigh le héisteacht, Is dúirt gurb aici ba chuibhe don tréanfhear A lámh dhearg a dheasú ina bhrataibh le héifeacht, An mionn comh-dhath 's an tsleá, de dhroim theiste na léige, Is a rígheadh gan tiobadh ar thulaigh na réacsa
"Bhí Niall Frasach agam mar chéile, Niall Glúndubh 's Niall Caille, is Niall na Naoi nGialla, Cairbre a cailleadh i gcogadh na Féinne, Cormac Ulcfhada, an mac sin Airt Aoinfhir, Conn a bhí ar each i ndeabhaidh Mhaigh Léana, Féilimidh Reachtmhar 's Tuathal Teachtmhar na mbéimeann
"Plúr Shliocht Eoghain cróga céillí, Is Eochaidh Muigh-mheodhain na n-órlann gléasta, Fiacha Sraibhthine, rí a bhí in Éirinn, Is Muircheartach shíolraigh d' fhíor-shliocht Fénius; Ní raibh prionsa díobh nach bhfuair mé mar chéile, Go Cobhthaigh Caolmbreagh - ceap na fréimhe
"Bhí céad is tríocha do ríthibh tréana I gceannas na Fódhla de phór an déa-mhic, Síol Eireamhóin aird dar fhás Uí Néill uaidh, An chéad fhear cumhra dob úire géaga A fuair an stiúir i nInis Éalga, Is bheireadh na frasa do Bhreatainigh mhaola
"Bhí naoi ríte déag de fhréimh shliocht Íre, I dTeamhair na rí de ríthibh líofa, Gan teacht ar ar ghluais ó chuan na críche Go hAlbain ard sa státa céanna, Tá Saltair Ardmhach' is cách dá mhíniú Go dtáinig Art Ó Néill de léim cheart tríothu " M'och, och, ó
's ar ndóigh, níorbh ionadh, Deasú dó i sról 's i síoda, Bhí fíorfhuil Chonaill fán churadh dá ghríosadh, Samhail Chúchulainn ag fras-imirt rí-chleas, Fuil clanna rí 'na srotha gaol ann, 'S i gcroí Airt Óig bhí stór mhic 'Naosa
Dá scaoileadh Tulach Lis cumhra a léagaibh, Nó Cromghlinn uachtrach a dtuambaí saibhre, Is thairis an Banna thiocfadh an iomad de Ghaelaibh, De mhaithibh clanna Aonghusa as tír Uibh Éathach, Is ghoilfeadh go cruaidh fá d'uaigh, a thréanfhir, Gur leagadh an choill chaoimh is gur chríon a géaga
Ní raibh rí nó diúc ó Niúl mac Fénius, Iarla, prionsa, nó ceannphort cléire, Nó curadh cróga ar fónamh in Éirinn, Nach raibh a bhfuil chumhra ag dúscadh tréithe, Mar scríobhas údair scrúdaith' na Gaelig', In Art, mac Dónaill, 's mo bhrón gur éag sé
Samhail mo ghaiscígh nach bhfaicfear in Éirinn, Le lúth, le treise, le taise, 's le daonnacht, Laoch liathbhán an chinidh le hoineach 's le féile, Radharc an Fheadha agus seaghais na héigse, An úll ghlan mhilis de mhaithibh na réagún, A raibh sliocht Íre ar lasadh le fuil na seacht Niall ann
Tá an Chros faoi ghruaim 's gan cúirt Uí Néill ann, Nó taithí na huaisle gach uair chun féasta: Dís ó Lú is triúr ón Éirne, An iomad ón Mhí is ó íochtar Éireann, Ag imirt 's ag ól as cornaibh gléigeal, Is mar Ollamh Fódhla bhíodh an t-óg dá réiteach
Croí gan mheang, gan cham, gan chlaonadh, Sciath-dhídean na mbocht is stoc na héigse, Nach ligfeadh do Ghaill bheith 'caint ar Ghaelaibh, 'S nár fhulaing clann Liútair 'bheith scrúdú mar mbéidh siad Ar chúrsaibh, ar rásaibh, nó ar phátrún gléasta, Go dtáinig an bás 'na dháil, 's gur éag sé
Níorbh ionadh liom na cnuic dá n-éigheadh, Ó Inbhear Sláinge go lár Mhaigh Léana, Ó Dhoire na long go tonn Bhinn Éadain, Is ó Dhún Phádraig go hard-Ráth Mhéabha, Fá bhás an rí gheobhadh cíos na hÉireann, Dá mbíodh an dúthaigh ag plúr Mhilésius
Is iomaí maighdean mhéarlag mhaoth-gheal Ag frasghol na ndeor 's ag roinneadh a céibhe, Fá do luí san úir 's gan dúil le d'éirí; Saibhreas srotha Ganges, Mhogul 's na Gréige, Aoibhneas an domhain, gidh mór an méid sin, Is go dtabharfadh don mbás ar shláinte lae dhuit
Tá clann d'athar faoi ghruaim ó d'fhuaraigh tú i gcré uathu, Mailsigh ar uaigneas, 's í 'cruaidh-ghreadadh méar lag, Bríd i dtír Dhúin 'sgan dúil aici i bpléisiúr, Neillí, an naí is óige, thug ró-shearc a cléibh duit, Éinrí gan chuallaí 'n-am suaircis na dtréanfhear, Is níon Fhéilimidh Ruaidh naoi n-uaire níos buartha
Dá maireadh na baird bhí i stát ins an chrích seo, Bheadh Séamas Mhac Cuarta go stuama 'cur síos duit, Pádraig Mhac Aliondain ag rannsú gach líne, Randall Dall Mhac Dónaill le heolas dá míniú; Ó chuaigh siad faoi fhód, níl beo le do chaoineadh, Ach mise, 'mo bhraon scartha 'dréim leis an dílinn
Go cúirt Airt a choíche, faraoir, cha dtéim-sa, Ag dúscadh cheoil fá bhordaibh glégeal, Aige Bacchus mar mbínn seal míosa i ngéibheann, Ó mheisce gach fíon 's gan íota ar aon ann; 'Sé bás an Ghuaire bheir gruaim ar éigsibh, Agus ualach mar ghual dubh fá bhruach mo chléibh-se
Beannacht na naomh is guí na cléire, Beannacht ón Phápa 's gach cáirdineal naofa, Beannacht is míle arís uaim féin leis, Go cathair na naomh chun aoibh a mhéadú: In aois a sé mbliain fichead go fíor a d'éag sé, Is d'fhág sé an tír seo go cloíte buartha
A liag na mbua, is buan do shaibhreas, Is iomaí cloch atá anocht ag éad leat, Mar chuir tú glas ar chaiptín na laochraí, An croí ler thit fuil cheart Uí Néill ann; Deireadh na Féinne chun maitheas a dhéanamh, Art, mac Dónaill, is leon an t-éag é
AN ANNÁLACH Dhá choll is dair fá thrí, Naoi mbliana, seasca, is seacht mí, Aois an Rí dá ngéilleann cách, Go ndeachaigh Art Ó Néill i gcré i gcónra chláir
MOLADH SHÉAMAIS PLUINCÉAD In Inis Caoin tá an t-óigfhear de fhíor-scoith na Fódhla, Chun scaoileadh sliocht Bhreogain anois as gach léan, Is le faobhar na n-órlann faoi ghríosú go cróga, Go sraonfaidh sé an comhrac ar aiste na n-éacht; Béidh clann Chailvin dá leonadh, 's gach dream eile leo-san, Mar scall coinín scóite nó mar Lochlannaigh i scéin, Ag an Phluincéadach óg bheirfeas campaí go fóill dúinn, Ó cheannphoirt na hEorpa chun cuidiú le Gaeil
A Shéamais mhic Iósaif, a rí-mharcaigh chróga, Nach mithid duitse fóirthint ar threabhaibh na gcréacht, 'S do bhárcaibh bheith in órdú ar bharr gheal na bóchna, Le mairnéalaigh seolta as Mádrid i gcéin; Is do ghárdaí chun comhraic fá chlár Inis Fódhla Leis an chrábhadh thug Eoin agus Peadar don chléir
'S beidh ár naimhde dá leonadh mar eorna i ngort fómhair Ar bharr lann na n-óigfhear le cuidiú síl Néill
'Sé Tiarna Lú nach raibh cloíte 's fuair clú na seacht dtíortha, 'S is úr-shlat den chaomh-choill sin Séamas ó fhréimh, De dhúchas na ndaoine a mbíodh dúicheacha 's tíortha Ag umhlú faoi chíos dóibh gan díomua go léir
'S iad na Pluincéadaigh scaoilfeadh gach céim-dhochar dínne, Go fonnmhar ag éirí 's ag dreasú na n-éacht, Ach siúd planda den fhíor-fhuil tá ceansa gan aon locht, Mar Choinchulainn líofa ag bíogadh na stéad
I gcéartain na Cyclops a ghéaraigh sé faobhar, Chun éiricigh a dhianchur sa deabhaidh le féidhm, Ón Major gan díomua fuair éifeacht na maoine, Le béim frasaigh fíochmhar ag treisiú na laoch
Níor thréithí mac Phriaim leis na Gréagaigh fán Traoi ann A chréachtadh gach rí-mhac dár astraigh ón Ghréig, Ná Séamas le faobhar le gach réidh-chleas rí-ghlan, Dá ndéarnadh ag Aoife le linn Chú na n-éacht
Beir an ruaig go greannmhar mar chuairt Chon na hEamhna, Le cruaidh-ghaethe reannmhar ag teascadh na gcéad, Is gheobhair buaidh ar an dream sin chuir dlúimh ar ár gceannphoirt, Tráth buaileadh ár gcampaí in Eachroim go léir; Cluinfear uaisle dá mheabhrú fán bhruach sin Maigh Tailteann, Is beidh cuaillí na Teamhrach dá ndeisiú le haol, Tiocfaidh buaibh i ngach aimsir fá uaigneas na gcoillte, 'S beidh nua-thobair líonta de lacht ina ndéidh
Beidh gruagach na fáilte-sa ag fuascladh dár náisiún, Le suailce mar dhealraíos gach loinnir den ghréin, 'S go ndeachaigh a thuairisc gach áitidh fá chuantaibh 'gus trágha, Mar Ghuaire na mbán-ghlac ag scabadh na séad; Béidh fíontaí na Spáinne dá scaoileadh ina áras, Mar phríomh-thonnaibh láidir ag imeacht le réim, Mar dhúil leis an náisiún bheith i dteampall na ngrása, 'S go n-éireoidh an scáinne seo ar choscar a chréacht
Ón Ghael Glas a shíolraigh an fear céillí gan díomua, Stoc Fénius ón Scythia ler míneadh gach léann; 'S tá coróin ghréagach shliocht Mílidh an deabhtha gan ionadh In Edinburgh sínte is gan neach faoina chéim; Téada na buíne thug Séarlas i dtír ann, 'S nach léigheasann na Stíobhartaigh caoineadh na nGael, Gheofar réacsa gan scíste ó fhréimh cheart na dtaoiseach, Mar is gaolmhar don rí-mhac sa a shaothrú uadh féin
Níl iarla nó rí-fhlaith i dtiarnas na críche, Ó dhian-chur na díleann ler bascadh síol Éabh', Nach dtriallaidh a bhfuil ríoga gan siabhrán chuig Séamas, Ó Chiarraí na gcríochaibh go Sceach leabhar méar: An fial-mhac a d'éirigh ó Shliabh na mban sí ann, A bhí 'riaradh 's a' dídean Pharnassus san Ghréig, Leis an scéimh a fuair Naoise thug Déirdre ón rí sin, 'S d'fhág daor-cheatha díblí ar Eamhain 'na déidh
A chéile na daonnacht is féile dar shíolraigh, Nach léir duit na tíortha ag osnaigh faoi léan, Ár léagsaí 's ár n-aoibhneas ag géilleadh do chlann díomais, Is gur Papist is mian leo a ghairm dár gcléir; Ó d'éag siad na taoisigh d'fhág Éire go cloíte, 'S gan oidhre Rí Séamas i mBreatain 'na dhéidh, Is tú an Phoénix a shíolraigh ó aoibheal na gríse, Chun scaoileadh as daorbhroid do chreideamh na nGael
A Ghuaire na crógacht, nach trua leat an chomharsain In uaigneas faoi dhóchar ag ceasnaí gan réim, Má ní siad áras nó lóistín go sásta chun cónaí, Siúd Sánaidh dá gcóiriú go seascair dó féin; Muna dtabhrair fuascailt nó fóirthint do uaislibh shliocht Bhreogain, Tá na h-uain bhocht dá strócadh ag eachtrannaigh claon, Ó uirgheall na Bóinne beidh úrfhuil na Fódhla Dá ruagadh gan sócúl ag Gallaibh faoi léan
IS TUIRSEACH BUARTHA Is tuirseach buartha chuaigh mo shuan aréir damh, 'S mé cráite tréithlag gan treoir gan bhrí, Tháinig ainnir spéisiúil ar shnua na gréine 'S gur mhaith an saibhreas a fáil mar mhnaoi
'Sé dúirt sí: "éirigh as do shuan, a thréanfhir, 'S ná codail aon oíche go deo sa tír, Ach gluais liom sna réagúin 's glac liom mar chéile, 'S beidh ór is éifeacht agat fós is maoin " An File: Dúscaim suas as mo chodladh an uair sin, Ar chloisint tuairisc gach aird dá mbéinn, Agus féachaim uaim ins an áit a gcualas Cabhair is fuascailt ag teacht fá mo dhéin
Chuireas cuaisne ar an mbruinneal stuama, Cá tír ór ghluais sí i bhfad i gcéin, Gur mhian léi cluain a chur orm an uair sin 'S mo thabhairt ar chuairt ó mo bhaile féin
An Ainnir: "Bím seal 'mo chónaí os cionn na Bóinne, Ag gach ollamh eolach bím seal mar mhnaoi, 'S má ghlacair comhairle i ngach ní mar is cóir dhuit, Gheobhair póg uaim mar fhear den bhuíon; Téim i gcóistí thríd chuantaí Fódhla, 'S i Lios Dún Bóchna a chodlaim an oích', 'Tabhairt méadú eolais do lucht cumtha ceoltaí, Is seal ag seoladh 's ag teagasc draoi " An File: "Dá ngluaisinn féin leat gach aird a dtéid tú, Ag cumadh véarsaí mar Ovid caoin, Bheadh mo charaid buartha gach áit a mbéadh siad Dá mbeinn 'mo chéile ag leannán sí; Má's ní go dtéim-sa san astar céanna Gan fhios do aon neach dá bhfuil sa tír, Ag tualas gréine má's ní go n-éagfad, Cuir i gcré mé i measc mo ghaol " An Ainnir: "Tá tú folamh faofa i measc do ghaolta, Gan mhaoin gan saibhreas, ar bheagán lóin, 'S gurbh ard an chéim le gach aon den réim sin A bhfuil do spéis ann tú bheith tuirseach i mbrón; Is má chumair véarsaí nó duan chun pléisiúir, Goirfear gléic díot má bhír gan bhó, 'S nár mhór an t-aoibhneas is fadú saoil dhuit Bheith a' glacain cíosa ar gach taobh den Bhóinn
ÚR-CHILL AN CHREAGÁIN Ag úr-chill an Chreagáin 'sé chodail mé aréir faoi bhrón, Is le héirí na maidne tháinig an ainnir fá mo dhéin le póig; Bhí gríos-ghruaidh ghartha aici, agus loinnir ina ciabh mar ór, 'S gurbh é íocshláinte an domhain bheith ag amharc ar an ríon óig
An Spéirbhean "A fhial-fhir charthanaigh, ná caitear thusa i néaltaibh bróin, Ach éirigh go tapaidh agus astraigh liom siar sa ród, Go tír dheas na meala nach bhfuair Gallaibh inti réim go fóill, Is gheobhair aoibhneas ar hallaibh do mo mhealladh-sa le siansa ceoil " An File "A ríon is deise, an tú Helen fár tréaghdadh slóigh, Nó an de na naoi mná deasa Pharnassus thú bhí déanta i gcló
Cá tír ins an chruinne inar hoileadh thú, a réalt gan cheo, Ler mhian leat mo shamhail-sa 'bheith 'cogarnaigh leat siar sa ród " An Spéirbhean "Ná fiafraigh dhíomsa an cheist sin, óir cha chodlaim ar an taobh seo den Bhóinn, Is síogaí beag linbh mé, a hoileadh le taobh Ghráinne Óig', I mbruíon cheart na n-ollamh bím go follas ag dúscadh an cheoil, Is dá mbínn san oíche ag Teamhair bheinn ar maidin i lár Thír Eoghain " An File "'Sé mo ghéar-ghoin tinnis gur theastaigh uainn Gaeil Thír Eoghain, Agus oidhrí an Fheadha gan seaghais faoi liag dár gcomhair Géaga glan-daite Néill Fhrasaigh nach dtréigfeadh an ceol, Is chuirfeadh éideadh fá Nollaig ar na hollaimh bheadh ag géilleadh dóibh " An Spéirbhean "Ó tréaghdadh na treabha bhí in Eachroim is faraor fán Bhóinn Sliocht Íre na flaithe bhéarfadh fascadh do gach draoi gan ghleo, Nach mb'fhéarr dhuit ins na liosaibh, agus mise le do thaoibh gach neóin, Ná saighde Chlann Bhullaigh bheith 'tolladh fríd do chroí go deóidh " An File "Cha dtréigfinn do chuireadh ar a gcruinneann na ríte d'ór, Ach gur cladhartha liom scarúint le mo charaid tá sa tír go fóill, An chéile úd a mheallas le mo ghealladh tráth bhí sí óg, Dá dtréiginn anois í, nach fiosach damh go mbéadh sí i mbrón " An Spéirbhean "Cha saoilim gur caraid duit a maireann de do ghaoltaibh beo, Táir faofa, gan earradh, bocht bearranach baoth, gan dóigh; Nach mb'fhéarr dhuitse imeacht le hainnir na maothchrobh meor, Ná na tíortha bheith 'fanóid fá gach ramhán dá ndéan tú 'cheol " An File "A ríon dheas mhilis, má's cinniúin duit mé mar stór, Tabhair léagsa is gealladh damh ar maidin sul má dtéim sa ród: Má éagaim fán tSeanainn, i gcrích Mhanainn nó san Éiphte mhóir, Gurb ag Gaeil chumhra an Chreagáin a leagfar mé i gcré faoi fhód
DOIMINIC BEILLIÚ Tá Dealgan ard fán tráth seo coinscleach, Le fáilte i gcoinne déa-mhic A cheangail a pháirt le banríon neimhe, Is gardaí aingeal léithe; An Beilleogach álainn, cráifeach, tuigseach, Atá lán de gach oideas is léann mhaith, Noch fuair ón Phápa na grása úd Pheadair, Mar Phádraig in Inis Éireann
Is sochar dhúinn cuairt an chuaine dhil sa De shíol tréan-ríthe Éireann, Ó Iarlaibh Lú 's na dtriúcha timpeall, Siar go Cruachan Mhéabha: Clann Diarmada ó thuaidh, 's a ngruadha ar lasadh Gach uair mar an gha gréine, Is Brannaigh na gcuach thug buaidh le fortún, Ar chuartú thart na réagún
Níl tír nó cuan, cúirt nó caiseal, Nár shiúil a ghaolta in éifeacht: Go Páris i gcuairt gan ghruaim 's go Mádrid, Is teann iad fós i Vénice; Sa Róimh le buaidh ar stuaim is eagna, Tá táin na gcuradh tréitheach, Is chugat anuas máguairt i dtaisteal, Is siar go doirsibh Préague
Bhí an dúiche seo lá 's ba láidir an cine - Go dtáinig an smóltach léidmheach Faoi na tiarnaibh arda nár athraigh a gcreideamh, Agus d'fhág an caisleán déanta; Nach cloíte an cás don scáinne a shil Ó lár na srotha céanna, Búr nó tráill a rá anois Gur cháin dó theacht na ndéidh ann
Níl rí nó triath de chlannaibh Mhílidh againn, 'S ní áirmhim Galla Gaelach, Nó Danair uaisle, nach gaol don churadh, Dá raibh i gcóigibh Éireann
Is draoi 's is sua é i gcruas gach eagna, Is fós i dteagasc naofacht, 'S nár chloíte an ghuais dubh-shlua clainne Vulcain, Cuaisne a chur dá éileamh
GIOTAÍ GAIRIDE ABHAINN NA bhFAN Abhainn na Coigríche an seanainm stairiúil ar an Fane
Maidin Domhnaigh amháin bhí Art ag dul chun Aifrinn
Tharla go raibh tuile mhór san abhainn agus ní thiocfadh leis dul trasna
Chum sé an véarsa seo: "A Abhainn na bhFan, a shiúlas go cam, Ná mairidh tú 'do thráigh líonta, Tá tú mar bheadh leon mear romham sa ngleann, Eadar mé agus an tor naofa; Ach is cumhan liom an t-am a raibh Seon agus Seaghan Ag imirt ar do thóin go haerach " AN EASCAINE "Bhí bata innealta ag Art Mac Cumhaigh, agus bhí sé ar lóistín agus ar maidin cha raibh an bata le fáil aige
Ag imeacht dó ag an doras dúirt sé: "Cibé a raibh rún a ghoid mo bhata aige, Míle cnapán go raibh ag an lubhra air, Cancar go raibh ins na haltaibh air, Gearradh tairt agus múchadh air, Agus aicid an fhiabhrais bhallaigh go mbainidh gar na súl de " Tháinig an bata ar ais i gcionn cúig nóiméad
CÚILFHIONN NÍ CHUINNE
Tá géag gheal dheasuighth' bhéil-bhinn bhreasnaidh Ag céimniughadh mar an lile fá'n árd seo thiar, Agus éanlaith na cruinne go n-éistid go h-uile Le h-éifeacht a binnis gach lá gan chian; Tá a déid chaoin' chailce déanta i n-a seasamh, Mar an ivory is gile dá dtainic ariamh, Agus réidh-mhil na mbeach ag sgaoileadh 'na ceathaibh I n-aol-ghnúis ghartha Máire na gciabh
Tá an fhial-bhean seo ar lasadh i ndiadhacht 's i ndeise, Mar ghrian-sholus maidne a dheallruigheas gach ló; 'S níl iarla da'r geineadh ariamh ins a' chruinne Nachar mian leis an lile ud d'fhághail mar stór: Ciall nachar milleadh, sgéimh nachar truailleadh, Ariamh nachar milleadh a mórdhacht go fóill, 'S go bhfuil a píob is a mama ar lí cluimh na h-eala Nó mar ladhg ar stad ar árd-shliabh Maoldórn
Dá dtiocadh Iuno agus Helen go nua-dheas chugainn, Le gach snuadh-mhnaoi dá rabh ins an Ádhamh-chloinn ariamh, 'Siad 'cnuasach fá'n lile i ndún a chois coilleadh, Nó siubhal leis na nimphibh i n-alt ar a' tsliabh, Na trí t-siúr fuair toiseach cúrsa Pharnassus, Is ciún-chruit mhic Mhanair ag árdughadh siansa, 'S gurab í 'n Chúilfhionn Ní Chuinne thug a' chliú uatha go h-uile, Mar dhúsgadh na gealaighe i gceart-lár na réalt
Á mbíodh sí 'na aice ag éirighe dó Pharis, Tráth leagadh an ubhall ar lár ins a tsliabh, Is chuir Iúna, Bhénus, is Pallas a n-éideadh dá gcneasaibh, Féachaint cia h-aca b'áilne de'n triar; An séad ud budh deise dhéanfadh-se dí-se, Nó gó gceanglóchadh cumann gráidh dí go dian, Is Iphigénia ní rachadh i dh'éag ar na longaibh Laoghdadh i dtonnaibh sásamh na ndia
A phéarla dheis leinbh, bhuadhair tusa an iomad, Ó Éirne go h-imeall Cháirlinn na n-iasg; Is go mbéarr liom ná 'r chruthuigheadh de shaidhbhreas na cruinne Go mbéinn do do mhealladh le ráfla sians'
Mo léan, nach bhfuil mise agus géag an fhuilt chlannaigh Ar cealadh seal tamaillt fá chlár gan chian, Ar a' ndúil 's go mbéidhmís cóiriughadh saor-channaí leanna, Agus an spéis ud bheith eadrainn mar ba ghnáthach linn ariamh
Tá mo chéadfaidh ar mearughadh, buaidhearta fá'n chorruighe A d'éirigh ar Mhaighistreas Máire le bliadhain; Is a ghéag ghlan daithte, léigheasuigh mo aicid, Le sméideadh do rosg is áilne ná an ghrian
Réalt ghlan na maidne is féile da'r cumadh, Saor-ingéan Uí Chuinne de rása Uí Néill, Is a sgéimh ud le'r teasgadh i n-éagchrith clann Uisnigh, Gur éaluigh sí leat-sa ó Dheirdre na gciabh
Mar thug Iúdith gan mhearughadh faothamh do'n chathair, Tráth maothadh le Baccus sár-laoch na gcéad, A phlúir sgoith na mban is úire dá bhfacas, Tabhair congnamh anois damh chum mo phárdún a thriall
Deir na h-ughdair dá ndeanadh Iúdas an aithrighe Nach ndiúltfaidhe 'sna flaithis a shlánughadh do shíor, Is a chúilfhionn na gcarad, umhluighim 'sa' deabhaidh, 'S gurab é cluain mhire an pheacaidh a d'athraigh mo chiall
ABHAINN NA BHFAN
Maidin Dia Domhnaigh amháin bhí Art ag dul un Aifrinn Tharlaidh go rabh tuile mhór i n-Abhainn na bhFan agus cha dtiocfadh leis a dhul thairis
Shuidh sé síos agus chan se
A Abhainn na bhFan, a shiubhlas go cam, Ná mairidh tú 'do thráigh líonta; Tá tú mar bhéadh leomhan mear romham 'sa ngleann, Eadar mé agus an tor naomhtha; Acht is cumhan liom an t-am a rabh Seon agus Seaghan Ag imirt ar do thóin go h-aereach
ADEIR CLANN LIÚTAIR
Adeir clann Liútair atá i gcúirt 's i gcóistibh, Go bhfuighinn-sa vota ar a gcreideamh féin, Fearann saor, agus gunnaidh seolta, Agus mo hata cóiruigh' le cross-cockade, Fíon is féasta dá ghléas ar bórd damh, Ar feadh mo lóisdin 's go deireadh an lae, 'S nach mb'fhéarr an tslighe dhamh-sa síneadh leobhtha Ná bheith 'm stócach ar fhásan Gaedheal
Dearbhthar damh-sa nach bhfuil acht clóic Ag an eaglais Rómhanach do chur ar Ghaedhil, Is má chreidim iad-san go mbéad 'mo dheóraidhe I gcríochaibh Fódhla feasta faoi léan
Anois is mian liom síneadh leóbhtha, Agus éirighe cródha ar a bhfásan féin; Is má deir mo ghaoltaí gur baoth mo dhóigh-sa, Goidé sin dhóibh-san nuair a bhéas mé 'gcéim
Adeir Dan is Hector is Drummon leobhtha, Nach bhfuil an chóir aige neoch acht iad fhéin, Is gur i dteampall Glasgo a lasadh an tóirse Le fearaibh cródha na mbreacan ria'ach
A Rí thug Maoise is a phobal óirdheirc, Thríd thonn' na bóchna 's na muir-ruadh saor, Má gheibh siad aoibhneas ar shlighe na glóire, Nach claoidhte an dóigh atá ar chlannaibh Gaedheal<<
>> A shagairt chaomhamhail is binne glórthaí, I gcríochaibh Fódhla ag teagasg Gaedheal, Cuimhnigh 'ríst leat ar bhaois na h-óige, Is go rabh mé in do eolas ag tosach léighinn
Tá mic tíre dá chur i gclodh dhamh, Agus iad i gcótaibh na gcaorach ria'ach, Nach bhfuil acht cruinneacht ins an arán ghlórmhar, A ndéantar feoil de le guidhe na cléir'
Beir mo chaoin-bheannacht deasaigh' órduigh' Chuig an tóirse de sgoith na nGaedhil; Ar faith' Dhúin-Gaill nuair a bhí tú 'do óig-fhear, Go ndéanfá cóisir agus cuirm céad; Ó fuair tú an céim a bheith anois pósta, Le maighdin ghlórmhar na bhFlaithis saor, Cáil de'n íce atá in do lóisdin Cuir do threorughadh mo laige fhéin
CATHAL MHAC AOIDH
A chuisle 's a stóir, 's a chos dheas i mbróig, Is a ghráidh na mban óg is áille dlaoi, Níl a'n chaiptin ó Bhóinn go Doire na seol, A sgapfadh an t-ór le Cathal Mhac Aoidh
Shuidhfeadh sé ar bhórd, is dheanfadh sé ceol, Agus sgaoilfeadh sé ór go leor ar a' tsaoghal; Tá a chlaidheamh ar a ghlaic 's é síor-dheanamh creach, Is tá'n réim sin gan stad le Cathal Mhac Aoidh
A Rí flaithis Dé bheir solus 'sa ngréin, Go sábhailidh tú mé ar thubaiste an tsaoghail, 'S nach bhfuil oirid a'n éan dá bhfosglann a bhéal, Nach n-abrann liom fhéin go ngoidfinn a' saoghal
Thug siad a mbréag, ní gadaidhe mé fhéin, Ar son mé bheith éadtrom, earraideach, baoth, 'S dá mbainfainn luach éadaigh do bhodaigh' an Bhéarla, Cé bheadh 'na dhéidh ar Chathal Mhac Aoidh
Dá bhfeicfá-sa Sánuidh, bodach an Sgála, A spunóg 'na láimh 's é slugadh a chuid bídh, Is mise ar mo shámhas amuigh ins a' stábla, An gearran is fearr le Cathal 'sa' tsrian
'Sé Uilliam Piaras an giosdaire fiadhta, Agus allus an aidhbheirseor' aige mar mhnaoi, Is aoibhinn 's is cródha a gheobhainn-se an t-eolas, Ar fud a chuid bó dá dorcha an oidhch'
Tá mo ghaol le Ó Néill, is le Maguidhir ó'n Sgéith, Is gach uaisle dhá mhéad dá dtig liom a rádh Raghallaigh is Ruarcaigh, Mathghamhnaigh is Búrcaigh, Gealach na gcuantaí, Cathal Mhac Aoidh
AN EASCAINE
Bhí bata innealta ag Art mhac Cubhthaigh, agus bhí sé ar lóisdín, agus ar maidin cha rabh an bata le fághail aige
Ag imtheacht dó ag an doras dubhairt sé
"Cibé a rabh rún a ghoid mo bhata aige Míle cnapan go rabh ag an lubhra air, Cancar go rabh ins na h-altaibh air, Gearradh tairt agus muchaidh air, Agus aicid an fhiabhrais bhallaigh go mbainidh gar na súl de " DÓMHNALL NA GRÉINE
Commoradh 's froilic thug Artur a Wallace Do Dhómhnall na Gréine, cluisidh a thréartha; Dá mbeadh sé seachtmhain i dtoigh leanna raca Ní thiocfadh aon-néal air, 's b'annamh dithchéille air
d'ólfadh sé a dtuillfeadh sé i gcuideachta a ngoidfeadh sé, Is b'fhéirrde toigh an óil de, is ghabhfadh sé ceol dóibh; Le feabhas a chuideachta mheallfadh sé 'n iomad De chailiníbh óga díomh'nach' is pósta
Léigheasfadh sé ceathrar ar mhúchadh 's ar chasachtaigh, B'fhurus do ghléas é, giolla na seiche: Péantóir, is dathadóir, is fear dhéanfadh witches é, Phollfadh sé criathairí, turnadóir mias é
Bíodh sgála calceannfhionn in a ghlan acra, Alpurnach tréitheach, cuisleannach féitheach, Plucadh is placadh, ó neóin go dtí maidin, Mála mór mairte - siúd samhail a mhéadail
Níl ceardaidhe, nó gabha, nó fear déanta potaí Nár sháruigh an déagh-mhac, 's d'fuaghfadh sé an t-éadach; Dhéanfadh sé hata d'fhoghnóchadh do'n easpóg, Srian, agus diallaid, is periwig iarla
Dhéanfadh sé stanna le Aodh Mhac na Mara, Agus fonnsa nach sgaoileadh go h-éag, mar a shaoilim; Leasfadh sé leathar gan greim ar bith cairteacha, Mhairfeadh seacht mbliadna mura bhfeallfeadh na h-iallacha
Grúm agus jockey é 'riamh nachar leagadh, Sheinnfeadh sé ar phíobachaibh, 's ar an uile sheort siansain; Le h-aol is le clochaibh gurab é dhéanfadh an obair, Shnámhfadh an Éirne is trasna ar an tréan-mhuir
Ba mhaith a léim-reatha, 's a naoi mbuille bhata, In aimsir retréata smalcfadh sé céad fhear: Níl cailleach i gCáirlinn nach dtuitfeadh i ngrádh leis, Muna ndeanfadh sé acht sméideadh bhogfadh siad fhéin leis
Níl aon neach a maireann nár sháruigh sé i gcleasaibh, B'fhurus a dhéanamh bhí sé ró-thréitheach; Samhail mo ghruagaigh mar Lughaidh Lámh-fhada, Mar Alasdran tréitheach nó Hercules Gréigeach
Níl ceardcha 'sa' domhan nár sháruigh gan dochar, Is níor chuireadar bréag ar Dhomhnall na Gréine
Gréasaidhe chum molta é, printóir maith leabhar é, Dheanfadh sé céachta do threabhfadh gan aon leis
Glasfaire ar fheabhas é ba daoire bhí i gCorcaigh é, Sheinnfeadh sé ar théadaibh, Dómhnall na Gréine
Bád agus coite dodhéanfadh sé go tapaidh, Stiúrfadh sé an chaol-mhuir anonn chum na Gréige
Bórd agus leabaidh dodhéanfadh gan tiobadh, Agus dhéanfadh sé bríste de chroiceann na caorach; Dhéanfadh píopa do charaid agus chuirfeadh tombac ann, Agus dhéanfadh stilleoireacht ar fheabhas do gach duine
Dhéanfadh sé muileann a thógbhail 's do bhreacadh, Ní ghlacfadh sé pighinn ar son a shaothair: Sclátaire tapa é, dá bhfuigheadh fear freastail, Dodhéanadh le réim, siúd is mór árd i gcéin é
D'ólfadh deoch leanna, is é fhéin bheith ga ceannach, Neamh-chead do na bráithribh, daoine gan náire; Dhéanfadh sé pitser do shuidhfeadh 'sa' chistean, A chongbhochadh Geneva d'ólfadh na ladies
Is líomhtha a theanga i mBéarla 's i Laidion, Sgríobhfadh sé Gaedhilig, Dutch, agus Gréigis; Le neart is a dhochas gur sháruigh sé 'n domhan, Is sin agaibh tréartha Dómhnaill na Gréine
ART ÓG Ó NÉILL
A Airt óig Uí Néill, a shaorchlann is glaine cáil, Ursa chogaidh is daingne le béim-neart i gcríochaibh Fáil, Dá dtrialladh Eoghan is Féidhlim go hÉirinn annsoir ó'n Spáinn, Ag gríosadh Chonaill Chéarnaigh go ndéanfadh arís ar ndáil, Mar Chonn na lann i Magh Léana ag tréaghdadh is ag casgairt cháich, Amhail Chú na néachta i ngléas na maghaí báird, Le faobhar gearraidh géar-lann budh tréitheach a chroidhe 's a lámh, Nó gur éirigh an daróg suas ar géaradh buaidhreadh a lán
A phlanda úir na féile, ó Fhéidhlim a n-eochair ghráidh, d'fhosgaladh croidhe na nÉiriceach mar Elias na leabhar bán, 'S nach mbraithfeadh duisin déirce, nó ré-chiosan líonta lán, I dtúis nó i ndeireadh féile nó aige éisteacht i n-aimsir Cháisg, Mar Mhaoise 'triall ó'n Éiphte tráth séideadh na tonna' dtráigh, Ar fuagradh cóimhéada Dé atá i néaltaibh na áird, Ach 'sé 'bháis a d'fhág faoi léan sinn aige sréadaidhe na n-iomad cáin Mac Naois Uí Chuinne, maor na gcluigin d'ar mbuaidh readh gach lá
A ghéag ó'n abhaill chumhra, a dusgadh de sliocht na mná, A rabh céad de ríghthe dúthchais i n-uír-fhlaithis Theamhair áird, Gan thrácht ar phrionnsaíbh cúigí, bhí siúd ann de righthe Fáil, Nach ar milleadh ariamh 'sa' chúrsa is nach ar umhluigh ar alpan fhághail, Dá maireadh as a' luaithrigh sin go nua 'r ais i gcríoch mar ghnáith, An t-Athair Féidhlim ar dtúis a sgrúdadh na psailm sáimh, Nó clann Eoghain mhic Airt, thug cúla le na ndúthaigh go cogadh i Spáinn, Cha phósfaidhe mise ar laighead mo chisde ins an teampall ar ball
Níl prionnsa deas da'r h-áireamh fa'n Ádhamh-chlainn ariamh go fóill, Rí nó barún láidir a d'fhás ó threibh Mhilidh an óir, Nach bhfuigheadh na srotha gráidh ag fágbháil a chroidhe gach neóin, Mar Ghuaire sgabadh máma ar ar náisiún tré réir na seód, Gur thosuigh inse airsigh le bair-bhéal na sgóltaigh cóir, Le mac Fénius, árd-fhlaith a d'athruigh gach teanga ar dóigh, Fuair Scótia inghean ríogh Pháro an tráth sin mar chéile dó, Is uatha sileadh anuas gan mhilleadh an Gaedhil-ghlais gan chló
DO B'ÚR-GHLAS DUILLEABHAR
Do b'úr-ghlas duilleabhar gach coilleadh ag líonadh do bhláth, Is nua-chnu na n-abhaill le measa do shíor a ghnáith, Driúcht ceatha meala le barraibh na gcraobh gach áit, No gur dhúisigh an deamhan, an nathair nimhe 'chuir an saoghal un báin
Tiocfaidh lubhra 'chois aicid ar gach aicme 'na phiantaibh báis, Fiabhras leabtha, galar gasta, agus éagspairn, Is go gcríonochadh amharc ó Theamhair go Sléibhte Cháirlinn
Níl snake nó basilisk i gcuan Acheron na bpianta tláith, Toad nó crocadile nach gcreathnochadh nuair chidhfeadh an ghráin, Carnadh an tubaiste thainic chugainn chum an tsaoghail ar ball, Ó Luicifer mallaigh' chuir flaitheas na n-aingeal un báin
A Rí chum an domhan, idir thalamh, is linn, is tráigh, Is chuir díle as na flaithis le'r bascughadh síol Éabha is Ádhaimh, Acht Noe 'gus a bhunadh bhí ag imtheacht leo fhéin 'san airc, Mura gclaoidhfaidh tú an conach faoi'n earrach béidh an saoghal na phláigh
MISE AN T-OLLAMH SAOITHEAMHAIL
Mise an t-ollamh saoitheamhail sin Peadar Mhac Conaill, Teagamh dul na slighe mé cos ísiol Dia Domhnaigh, Lámh le seipeal Chríosta, mar rabh craosairí ag ól ann, Is thug siad bumper líonta gan íneadh in mo dhórn damh Is éist, a sgolog, éist
Nuair chruinnigheadar gach partaidh do ghárdaigh Clainn' Lóbuis, Bhí sgolog reamhar shásta na phatriarc leobhtha, Sé dubhairt se go cráibhtheach fa'n dtráth so Dia Domhnaigh, Nár chóir an altóir fhágbhail gan sgáird whiskey ól ann Is éist, a sgolog, éist
Bhí Mhac Cearachair fághaidh i mbrannrai Mhic Eóin ann, Bhí fomhar aca láidire fáidh ná Cramóna, Bhí an deachmhadh dá charnughadh, is rath ar a' phonar, Is dá mbéadh a' chailis lámh leo níor chás a bheith ag ól lei Is éist, a sgolog, éist
Arsa Cearrachair go fiadhta "dar fiach, s dar na dúile, Ní shuidhim aon ndeachmhadh 'mbliadna gan riasun do mo chumhdach, Tá gorta mór ag triall ó Atha Ria go Dún Gúile, Is béidh guinea ar a chíodh fríd a' trian so do'n cúigeadh Is éist, a sgolog, éist " BODAIGH NA hEORNA
Tá bodaigh na hEorna i gcorruighe go mór liom, Mar tá mise beo dá mbuaidhreadh; Is dá dtabhradaois beoir agus mil in mo dhórn damh, Cha mholfainn go deóidh a dtréartha
Níl aon chailin buidhe crón i lásaibh a' stró, Nach gcruinnigheann ór is saidhbhreas, Go mbéidh sí cóirighth' i síoda 's i sról, Agus putóg nó dó i n-a héadan
Is tócamhail an tseóid inghéan bodaigh 'sa' ród, Is cha ghlacann sí córughadh Gaedhealach, Mur mbéidh hata uirth ar dóigh, is crios air de'n ór, Is cleite ag treabhadh na gaoithe
Aige altóir na cléire is tócamhail a ngléas, Lucht curcaigh na gcéibhin suaithnigh; Is a mbodaigh ag buaidhreadh an phobail go léir, Is an ghaoith-ropais ag séideadh uatha
Dá seasóchadh an méid sin front agus rere, Ó dheasaigh siad i séadtaibh nua-gheal, Is a ngaoltaí go léir ag slugadh na léab, I gcrioslach de'n daoir-ghiollaibh tuata
Níl aon sagart nó bráthair de chineal na srathar, Dá dtigeadh 'na ndáil ar féasta, Nach mbéadh buideal ar clár 's a ngloine na láimh, Is na bodaigh ag ól sláinte a chéile
Adeir siad gur stráigh bocht dona gan ádh mé, 'Cumadh mo chuid dántaí bréagaigh, Is mur stadfaidh gan spás go gcluintear ós árd Na cluigini dá gcrathadh 'mo dhéidh-se
Mallacht na n-órd is eascain' ón Róimh, Go dtuitidh ar phór na bpéistí, Bhíos ag bagart gach ló ar ollaimh an cheóil, Is nach mbronnann ortha ór nó éadail
Acht má théid bodaigh na heorna ar mire dá ndeóin, Béidh mise pósta feasta go deóidh, Le treibh mhilis chrodha an Ghaedhil-ghlais
FEARTLAOI AIRT MHIC CHUBHTHAIGH
A Thulach Árd, ar gnáthach na mílte Theacht gach lá d'uaislibh ríoghrach', Fá do chúm is fá bhruach do bhruighne, Áit a mbéadh gach flaith mar mhian ris Ag éisteacht le príomh dhámhaibh Íre, Ag sárughadh gach eagnach le meanmuin líomhtha
Is iomdha seanaidhe is dese shaoitheamhail, Míleadh tréitheach, is uachtarán tíre, Bhíodh cruinn le h-uaill 'san dún-lios aoibhe, I gceacht gan fhuath, gan ghruaim, gan díombá, Is gach díorma nóch a dtigeadh do'n chríc-se, Go dtiocfadh aig uabhar fa'n mhaigh shnuadhmhar cheadna
Is mór an crádh 'sa' mhairgne shíorraidhe, d'fheicsin i n-éagmhais na dtriath-sa shiollaidhé, Ó Eoghan Mhor a chuir gleo ar ríghthibh, Is bhain urraim, is Conn 'na cheann ar mhíltibh dhíot, Gan fréamh ar fághail daobhtha fá dheas nó chlí Acht faobhthaidh táir, gan bhláth, gan díona
Méadughadh sáir is tréaghdadh croidhe, Theagmhaidh do'n Fháil-thréibh fhághail is iomghoin, Fá'n fhile eolach, bheol-bhinn, chaoimheamhail, Fhiosach, cheolmhar, os-cách, shaoitheamhail, Fhialmhar, charthannach, thaithneamhach, dhaonnamhail, A chlaochladh d'aice-se, a thulach na niamh-ghoil
B'é so a' bárd de'n Fháil-thréibh ríoghrach, D'ibh as Chastalia a sháith de fhaobhrughadh; Óir-chomhdháil dhána, oireamhnach, líonta, Ní raibh i nEalga nó i n-áird sna críochaibh Nach raibh comh-aontach go fíor le chéile Gur bh'é Art Mhac Cubhthaigh Horatius Éireann
Budh suilbhir gach lá é, is b'ealadhanta, céillidhe, Ag freachnughadh gach laoi do chumadh gan léithbhéal; Léigheadh an fear daor go fíor glic Céitinn, Is gach saltair dar sgríobhadh i bhfilidheacht Ghaedhilge; 'S gach fháistine doghnídheadh le draoithibh eagnaidhe, Thigeadh le riar gan fhiar in a chéadfa
Budh cara gach lá an file glic céadna, Budh gheanamhail a gháire i n-uimhir na ndaoine, B'acmhuinneach a rádh gan stá ag gríosadh; Loinnear is aigneas fá chlár an fhíona, Mhéideóchadh an grádh gach tráth is líonfadh An comh-thional árd le subhailce eolach
B'é Artur an bárd a bhí áirceach críonna, Soinneanta, grádhach, tabharthach, gníomhach, Oireamhnach, suaimhneach, uaigneach, aoibhill, Sólasach, eolgach, ainmneach, daonnamhail, Coimhfhreagrach, ceannsa, caradach, ríoghmhail, Cosantach, meanmnach, deagh-lábhartha, saoitheamhail
Ní raibh ó'n tráth do h-árdughadh an saoi seo Go flaitheas na ndáimh, gárdughadh daoine Fá da thaoibh, nó tathuighe na bhfíor-fhear, Laochra dá ndeiseadh i gcomhair na ríogun, Nó caismirt cuireadh comh saothrach dá ngníosadh, Acht diamhair ceasnuigheach, easbhaidh, is iar-chrádh
Thréigeadar na lachain oilean Uí Néill dínn, Na h-iasca i mbeartaibh, is níl duilleabhar ar chraoibh ann, Na riasca go h-uile, gan ealtaibh gan éanlaith, Na magha da thimcheall, na macalla réabtha, Na faithcheacha gan toradh, is ceasna ar éigsíbh, Ó claochladh leannan agus searc na naoi maighdean
Tá Innis Fáil 'na daoi go claoidhte, Fá'n táimh neamh-fháilteach a d'athraigh léithe, A maoin, a ceol, a h-ór, sa saidhbhreas, A searc, a dóigh, a sógh, sa héagmais, A hiarsacht eoil gach ló, 'sa créacht-lus, Go neamh mar stór mar bhfuil na lochrainn shéise
Tá Parnassus go táimh 'sa' dteimheal mar an gcéadna, d'oidhche 's do ló, fá ghéagaibh ag críonadh, Tathuighe na mbárd is na ndaimheadh da líomhadh; Ní fheicthear go bráth ann, 'mo dhóigh, is ní h-íongnadh, Chuaidh a' tiobrad i dtráighe a dtrachtaigh draoithe air, Is Muse ní airighthear ag Cyrra na naoi ghlan
FEARDORCHA Ó MEALLAIN In ainm an Athara le buaidh, In ainm an Mhic a d'fhulaing pian, In ainm an Spiorad Naomhtha le neart, Muire gus a Mac go rabh liom in mo thriall
Micheal feartach, ar gcuid stóir, Muire óigh 's an dá easbal déag, Brighid, Pádraig, agus Eóin Is maith an lón creideamh Dé
Colmcille beannuigh' caoimh, Is Colman mhac Aoidh, ceann na gcliar, Béid linn uile ar aon tslighe, 'S ná bígidh 'caoi fá n-a dhol siar
Nach dtuigeann sibh, a bhráithre ghaoil, Cúrsaí an tsaoghail le fada buan, Gé mór atá ann le seilbh, Gur beag a bhíos linn ag dul 'san uaigh
Úirsgéal ar sin tuigthear libh, Clann Israel a bhain le Dia, Fá'n Éigipte gidh bhí i mbruid, Furtacht go grod a fuair siad
Dochuadar thríd an mhuir mhóir, Go ndearnadh dóibh ród nár ghann, Gur éirigh an fhairge ghlas Mar chnoc amach ó's a gcionn
Iar ndol dóibh sin fá thír, Fuair siad cóir ó Rígh na rann, Furtacht, cabhair, agus biadh, Ó'n Dia bhí riamh 's tá 'nois ann
A bhfuaradar ann mar lón Cruithneachta mhór, stór nár bheag, Inneall dá chur mar cheo, Uisge go leor ag teacht as creig
Amhlaidh sin dodhéanfar libh: Dogheobhaidh sibh gach maith ar dtús, Is tá bhur ndúithche ar neamh, Is ná bígidh leamh in bhur gcúis
A chlann chroidhe, déanaigidh seasamh, Is ná bígidh ceasnughadh le h-anró; Sin Maoise beannuigh' a fuair ar eagal Cead a' chreidimh ó Pháró
Is ionann Dia dúinn agus dóibh, Aon Dia amháin a bhí, agus atá; Is ionann Dia ibhfus agus shiar, Aon Dia amháin agus bhéas go bráth
Má ghoirthear daoibhse Papists Cuiridh fáilte re bhur ngairm, Tugaidh foighid do'n Árd-rígh Deogratias, maith an t-ainm
A Dhia tá fial, triath na mbeannacht, Féach na Gaedhil go léir gan bharanta, Má támuid ag triall siar go Connachtaibh, Fágamaoid 'nar ndiaidh go dian an mhaitheamhnas
CONSPÓID DHONNCHADHA MHÓIR UÍ LABHRAIDH AGUS GHIOLLAMHUIRE CHAOICH MHIC ARTAIN
Caidé an traona so 'san ngort, A seinneas dhúinn purt ar shliabh
Mise Giolla in a mbíodh spéis, Oisin mé tar éis na bhFiann
Éist, a Ghiolla, liom go fóill, Saoilir féin gur ab aor do dhán, Dheanfaidh mé praiseach dhíbh, Bí ar mire nó bhí slan
árd an ghairm dhuit-se an chuach Ní fhuil do cheol a luach leat Níor thuill Éamonn fhéin a h-ainm Gur mhór a ghairm 'san gceol cheart
Muinntir Chléirigh, clann a' Bháird, 'S na hUltaigh gidh táid gan fréimh, Saoithe sin nach bhfághadh locht Ar aon phort dá seinnim féin
'S iomdha ceol i bhlaitheas Dé, Ní h-aoibhinn gan é gach uair; Duine marbh nach seinneann ceol, Tuirseach é 'sa dheor re n-a ghruaidh
Ceol aingil ag teacht do Chríost D'ar bhfuasgailt ó chíos an chuil, Dochuala siad go ceolmhar caoimh, An lucht dobhí ag faire a chuirp
'San dá éan-sa is mór mo dhúil, Tuairí aráin dúinn, is im, Ní fhuil do'n ealtan a luach An traona 's a' chuach bheag bhinn
Fanadh an t-iolar i bhfad suas, Fanadh seabhac na ruag ngéar, Fanadh gach éan i bhfad siar, Ní h-ionann is mo dhá éan
Éan an bhainne bhinn, an chuach, Ná luadh í le do cheapan cuill; Tur tirim lúth na meor, 'Binne liom ceol chríche Chuinn
Is binn, a Ghiolla, traona an ghuirt, Nár bhféarra dhuit breith i ngill; An cumhan leat an gort, a ghrádh
Tá, agus tá an t-arán binn
Is bocht an eaglais bhíos gan cheol; Dáibhidh an rí do sheol an reacht; Cia hé an Pápa thainic ariamh Nár mhol 's a' chléir gach ceol ceart
"Chugaibh, chugaibh, gruth is im, Éistidh liom," adeir an chuach: Do rádh an traona de ghlór cheart, "Tá an eorna ag teacht go luath " Aon phurt is féarr ná sin Níor seinneadh libh le lúth meor, Colla, Naois, is Nicolas Dall, 'S a rabh agaibh ariamh re ceol
Ní ba a bhíos 'san teampall mhór Ag géimnigh, nó bró bheag bhreac, Acht cláirseach, orgain, agus píob, Aoibhinn a dtairm gach re beacht
Teithid na diabhail re ceol, Dearbhaid ughdair eoil gan locht; Follus sin ar Dháibhidh an rí, 'S ar Shaul dobhí go ró olc
Ní mharbhann siad cearc ná gé, 'S ní mó ithid féar ina gort, Ní bhfuair biatach fairsing, fial, Locht ariamh ar cheol a bpurt
An seol-cheol nach dtuigim uaibh, Cread fa dtiubhrainn duais gan chéill, Acht an bhó 's a' bhró 's a chearc, Sin an rígh-phurt a thuigim féin
Ní ar mo cheol-sa atá an locht Is truagh nach bhfuil mo chorp i gcré, Acht ort-sa, a Dhonnchaidh na mbó, Gidh binne leat bró ná mé
Clann Ádhaimh, a Dhonnchaidh, 'sa' tuaidh, Táim lag ó chuadar i gcill, Níor chríon mo chruit nó mo bhrat, An dá mhac dá maireadh linn
Brian mhac Mathghamhna na n-each, Fear nach dtearnadh creach ar chill, Is Aodh Ruadh na gcuach n-ór, Dá mbéidis mo chómhair do bhéinn binn
Ní thuigid mise an aos óg, Gidh líonmhar iad i mbród na nGall, 'S ní mó thuigid iad féin, Ní fhuilim gan chéill im' rann
Ní thuigeann tusa an phaidir fhéin, A Dhonnchaidh chléibh, a chognas mill; Ní fhuil ionnat acht brúid bhocht, Bí 'do thost 's na labhair liom
A Ghiolla Mhuire, is binn meoir, A' seanchus ceoil gidh h-ionmhain leat, A lán bainne 's a lán méidhg Ní thiubhrainn féin ar do cheap
Annsa liom géimneach na mbó, Ag teacht abhaile fa dhó 'sa' lá, Chugainne le gruth 's le him, Ná an ceap nach mbíonn binn go bráth
is binne faoi an ghréin
Dar liom fhéin, is creid é uaim, Is binne liom ná dordan salm, Cronan na dtarbh ris na buaibh
Má's ait leat-sa drithle dró, Is ró-ait liom-sa bó 'san fhéar; Má's milis leat-sa druill ó druadh, Is milis liom-sa gruth in mo bhéal
Guth téad má líonann do bhrígh, Ní h-ionann tú agus mé féin; Ná h-iarr orm-sa 's ní iarrfad ort Ceol do chruite, a chláirseoir chléibh
An traona ghlórach, 's a' chuach, Ní h-iarrann siad luach ar cheol; Ó's tusa is seirbhe le cluais, Ná h-iarr duais acht oiread leo
Ní fhuil 'san cheol uile acht gaoth, Is duine baoth a sheinneas é; Annsa liom go mór an taos, Ó's é choisgeas fraoch mo dhéad
An chéird ris nach bhfaghthar bróg, Is mairg an stór do'n té dá bhfuil, Is tairbhighe an toradh ceol na brón, 'S is maith an stór a thig ó'n mbuin
Cláirseach chaimfhiaclach na dtéad, Olc an séad do dhuine bocht; Fiche preaban ar an toll, Is dá fhichid poll ar a chorp
Olc a' lámhchrann, olc a' coir, Is measa a com mar chriathar beach, Is mor a leac luaimneach i gcleas, 'S is fuaimneach a' fear téad mar mheath
SAGART MÉISE CHARRAIG LEIC
Ar cheist aoin-neach a bheith ar seachran tráth chluinfidh siad briathra an dáin, Ó thús an tsaoghail seo a bhí mise ag tabhairt aire do mo thréad gan cháin, Nó go dtainic maor na n-órd dian a sgoilt mise síos in mo lár, Agus gur mór m'ainm a bheith 'mo shagart ó chruthughadh sin Éabha agus Ádhaimh
Ghlac mé roghain an ionaid seo le fuireach ann go huair mo bháis, Ar thaoibh Charraigleic, mar bhfeicfinn gach luing 'sa t-snámh, Réabadh na dtonna leis an anfa a bhéadh ann 'sa' lá, Is nach truaigh mise sgar'mhaint leis a' treibh daoine a rabh mo chroidhe 'na lár
Ceist agam ort, a shagart chéillidhe, A bhí le fada a riaghlughadh do léighinn mhóir, Nó an tuirseach a bhí tú do do shíochain saoghalta, Nó gad as fa'r ghlac tú bríb le do chroidhe istoigh réabadh
Cha dtig liom a chúr síos; tá mé 'mo mhile céad cuid, Agus cibé rinne díol baintear íoc do réir as; Ar son mo chreidimh d'fhulaing mé an méid sin, Mar phian na n-easpol bhí gointe le créachta, Mar Pheadar 'sa' Róimh, b'é lón dó céasadh, Nó mar Eóin a dtainic a cheann go binnse Herod: Acht dá maireadh Cuchulainn, nó clann Uisneach bhí tréitheach, Naos, agus Ailean, agus Árdan déadgheal, Firdiadh na mbuadh i gCruachan Mhéidhbhe, Feargus mhac an Róigh, stór na nGaedheal ceart, Nó Eoghan agus Conn cuireadh fuinn ar chéad cath, Nó Oscar mhac Oisin mhic Tréanmhóir, Sgriosfadh siad tíortha ó thaobh na céile Sul fá bhfeicfidhe mise 'mo luighe, is mé spíonta réabtha
Acht anois táim comh buailte is bhí an sluagh sin Mhéidhbhe Ag Conall na mbuadh is é dá rugadh i n-aoinfheacht; Thainic orm uird mhóra bhí cruaidh 'sa' héadan, Sgoilt siad anuas mo ghuailne ó chéile
Ó Dhia
nach truagh an té fuair mo léigheann mór Gus mé chur 'san uaigh, s gan dúil le gréin ann
Is fada chuaidh mo luadh as gach cuan de Éirinn, 'Un na Frainnce, 's go Pensilbhénia; Chan fhuil oilean 'ar áille faoi rásaibh na gréine Nach bhfuil m'ainm go hárd, agus trácht ar mo éifeacht, Is iomdha sin cúpla chuaidh faoi mo ghlúinibh 's rinne 'néisteacht, Agus mise le briathraibh seasmhach' tabhairt freastail do réir dóibh; A ghaisgidhigh na dúthaigh seo le gur chumhan libh m'éigean, A rabh mur sinnsir 'dúblughadh cliú agus féile, Fad agus mhaireas puinnte mo chinn le chéile, Agus gheibheas mé rún do'n gcainnt le déanamh, Cuirfidh mé tréan de mo chuimhne gan mhoill i gcéill daoibh
Connaic mé Ádhamh an lá sin céadna Chuir aingeal an Árd-ríogh é as gáirdín Éadan; Bhreathnuigheas Matúsalem i gcúirsibh a laethe, Gur bhuail sé le aois a dtainic ó Éabha, Acht bhí mise ann roimhe' meabhrughadh mo léighinn mhóir; Chonnaic mé an lá sin bhí an áirc dá téanamh, Chonnaic mé an díle 'líonadh ar gach taobh díom, Agus ó'n talamh bhí comhthrom 'na chnuic ag éirighe, Sléibhte 'gus glinn le linntíbh dhá réabadh; Choinnigh mo Dhia ceart céillidhe faoideach Mise gan mo bháthadh ar mo thráigh go séimhidhe, Agus mo phobal uilig cruinn ós coinne m'éadain
Chonnaic mé Sodom is Gomorra dá réabadh, Agus sléibhte teineadh ag tuitim ar a chéile, Nó gur dóghadh gach chorp acht ceathrar thainic saor as; Is ó Iacob a d'fhás an dá threibh déag sin, Thug Maois' mhac Amraim slán thríd an tréan-mhuir Chonnaic mé sluagh Pháro dá bháthughadh 'na dhiaidh sin; Chonnaic mé Iosua nuair a stad sé rotha na gréine, Nó gur leadradh a námhaid bhí lán de thréine
Chonnaic mé prionnsaí agus impirigh tréitheach', Bhí seal go h-uachtrach uaibhreach ar an tsaoghal seo; Chonnaic mé Holifernus agus Nebucadanéssar, Do shaoil cathracha Ierúsalem a bhrúghadh ar a chéile, Nó gur bhac Iúdith naomhtha leo an gníomh seo a dhéanamh
Chonnaic mé rompa a n-arm agus a n-éideadh, Agus Hanabel ceannphort na gCartigénians, Chonnaic mé é ag Sípio dá chlaoidh 'na dhiadh sin; Chonnaic mé Baltásar, agus chonnaic mé Néro, Alastran mac Philib, agus Nimrod éachtach, A thóg an túr ós cionn na réalta; Chonnaic mé Mahomat agus chonnaic mé gach Séasur, Agus iad-san uilig ag adhradh do dhéithibh bhréaga: Chonnaic mé Samson a mharbh cúig mhíle i néinfheacht, Agus gan arm in a láimh acht cnámh gan éifeacht; Chonnaic mé Saul go brónach buaidheartha, Nuair a bánughadh ceannphuirt a phobail go léir de; Chonnaic mé Absolom ceangailte eadar géagan', D'fhág Rí Dáibhidh go cráidhte tréith-lag
Chonnaic mé Parthalon a thainic slán go hÉirinn, Cé gur mharbh sé a athair sul ar fhág sé ó'n Ghréig dóibh; Chonnaic mé an Chailleach thuisleach Bhéarra, Chodail sí oidhche fá mo sgéith agam, Agus í 'triall an chúige le fear - Moltus mhac Maolra; Chonnaic mé Conall 'na chodladh i mBinn' Éadan, Chonnaic mé Guilean chuir ar buile na Fianna; Chonnaic mé Oscar mhac Garaidh agus a dheich gcéad tréanfhear, 'Triall go Teamhair leis an gcath sin a mhéadughadh; Chonnaic mé Murchadh is Donnchadh 'na dhiaidh sin, Aige Cluantarbh a mharbh na Norbhégians, Nó gur dhíbir siad Lochlannaigh 'mach uainn as Éirinn
Is nach truagh mise a chonnaic an méid sin, Gur cuireadh un báis mé le láimh a' tréatúir, Agus gan díom ar fághail acht clár m'éadain, Nach bhfuil sgaptha, sgaoilte, sínte ar an bhféar ghlas
Is fíor-mhaith aithnigheas ar aithris tú go léir damh, Acht cuirfidh mé ceist bheag eile ort nach gcuireann tú i bpéin-bhruid, Sul fá gcaillfidh tú 'n chainnt, is tú ins a' bpuinnte déighionnach; Acht cuir síos damh gan spás sul fá bhfágfaidh tú an saoghal seo, Cé fhad ó chuir sliocht Galla faoi'n talamh Tuath' Dé Danann
Budh mhaith liom aithris ina bhfíor-cheart Gaedhilig, Acht gur lagadh mo chroidhe, mo bhrigh, 's mo thréine, Acht dá bhfuighinn osadh mar ba mhian liom, nó faoiseamh in mo phéinbhruid, Go n-aithrisfinn ar gach líne d'fhíorfhuil Mhilésius, d'fhág Éire, Fódhla, agus Banba tréith-lag, Gan rígh, gan phrionnsa, ós a gcionn mar chéile
Cé gur briseadh mo cheann, is gur tinn mo chréachta, Is mo chuid fola ar gach taobh dhíom ag líonadh an fhéir ghlais, Acht dá dtabhradh an bás an spás go deireadh an lae damh Go naithrisfinn a lán ar chlann Mhilésius, Bhí gan cháin, gan fhuath, gan ghruaim, gan chlaonadh, Nó gur sgeinn ortha 'nuas sluagh Turgésius
B'ionmhuin leób draoithe chur síos a dtréine, Sgéimh, agus annala, stát 'sa saidhbhreas, Sheas siad fad na gceithre chéad déag sin, Nó gur chuir an dara Énrí iad thríd a chéile
AN AITHRIGHE
A mhaighdean bheannuighthe, le'r cheannughadh síol Ádhaimh agus Éabh'
Le'r chuireadh na tortha tapaidh' ó fhlaitheas ar bhlath do ghéag, A charaid na bpeacach, gé gur spadanta mé, lán de'n tréas, Cuir impidhe ar do dhalta mo chasadh go párrthas Dé
Is ag do árus breagh, a Chríost, tá'n uile aoibhneas mo chrádh gan mé shuas, 'San am a bhfágaim an saoghal a bheith faoi dhídion i sgáth do chuain: 'Athair shíorruidhe, bheir dídion do gach taise a bhíos truagh, 'S a charaid Íosa, ná díbir an gealtan seo uait
A Rí na ngrásta, le'r sáitheadh an tsleagh nimhe in do thaoibh, Do do dheóin gan amhras, ag sábhail na bpeacach ó phéin, Nach truagh in do láthair mé, agus cáin-chíos na colna gan díol, 'S gurbh é briseadh d'aitheanta bhí mo shámhas i rabhairt mo shaoghail
'S iomdha lá breagh, fada, deallrach chaith mé i dtús mo shaoghail, Agus ba bheag mo chás an t-am sin ag moladh Mhic Dé, Acht ag sásamh na trí náimhde le creideamh cam, claon, 'S ar ucht do mháthara, a Rí na ngrásta, ná fulaing mé i bpéin
Is anois ó tharlaidh damh mo lán-sgéal a chathadh ar an tsaoghal, 'S nach ndearna mé sár-ghníomh ar aiste na naomh, A Rí, le'r báthadh sluagh Pháro, is thug talamh do Mhaois, Go dtugaidh tú párdun 'measg gárda n-aingeal damh saor
Tá máthair Íosa lán 'dísleacht, searc, is mór-spéis, Agus an t-Uan síorruidhe bhí Dia h-Aoine ar chrann na croich' céasta; Dá raibh a rígh-fhuil ghá spíonadh ag na deamhain, gan tréas, S gur tú fhéin, a Chríost, an doctúir naomhtha a dheanamh míle anamh a léigheas
CREACH NA mBEACH
Inghean áluinn mheangach bhaoth, A chreachas árus na mbeach maoth, Nach olc a' chiall 's gan tú ar buile, Briseadh riaghail na reachtaire
Creachadh ceall, beacha, agus leachta, Trí fhoghla neamhchearta; An mhil ó neamh, a ghéag na lúth', Budh leor a h-ól 's gan a séanadh
Ní chaitheadh Eóin acht mír gach tráth, Mil agus lócuisde a bheatha, Fáidh óirdhearc na sean-rátha, I magh neamh-réidhe Iúdeá
Gé go bhfuil sgiamh 'do éadan lile agus rós, 'S go mbréagthar na tréan-fhir le binneas do bheóil, A spéirbhean, a bhíos a séanadh na meala, 's dá h-ól, Lá an tsléibhe béidh céad míle beach ar do thóir
MÉALA NA BAINTREABHAIGHE
A bhean a chaoineas do chéile, Is líonmhar lucht do mhéine, Bain fút sul chaithfear do chorp, 'S gur b'aithne dhuinn do dhuthracht
Ní tú aon bhean ar éag a fear, Beannacht leis, leig dá chaoineadh; Ní bhfuigh' caoineadh é tar ais, Is ní hé aonfhear é d'ar fhéachais
Minic dothugais an másla sin Malairt rúin i n-áit uaignigh, Fá do chéile, gé gur mór do bhruid, Do mnáibh fear eile, níorbh'ionnraic
A bhean a chaoineas go líonmhar frása do dhéar, Ná chlaoidh-se do bhrígh-se, 's gur b'aithne do mhéin, Ní tú aon bhean d'ar críochnughadh a searc leis an éag, 'S nach rabh mí nó gur liamhnóchaidh fear ort-sa 'na dhiaidh
RAGHNALL MHAC DÓMHNAILL
Bile cosanta críche Fáil, Raghnall† deigh-chliúteach †MhacDomhnaill
Grian áluinn Banba breagh', Péarla óir a chuaidh go Teamhair
Mar Osgar cruaidh armach i gcath, Nó mar Chuchulainn na gcleas gan ádh, Raghnall ó Aontruim go ceart, Go mba buan dó smacht i gcríochaibh Fáil
Ó Mhileadh go Raghnall gan gó, Trí fichead fá dhó, agus an deich, De chlainn na ríghte ró-bheacht, 'S dobhí a thír i gceart ag gach aon
A sheabhaic is áille d'ar fhás i gcarraig nó sídh, A chrainn is bréachta dá dtainic do aicme Mhílidh, A bhrathair gach árd-ríogh dá rabh i dTeamhair na ríogh Seachain go bráth, a Raghnaill, na mionna tá claon
BIODAIGH DHEAS CHIÚIN NIC MHÁGHNUIS
'Sí Biodaigh an tseóid is deise 'á bhfuil beo, Is tá na céadta fear óg i ngrádh léi, Is gheall mé go leor di, is dhá chéad bó, Dá n-ólfadh sí fós mo shláinte
Shiubhail mise an domhan, is thart na cúig chúigeadh, Is a mac-samhail ní fhacas 'san mhéid sin; 'Sí Biodaigh mo rún, is amharc mo shúl, Is bheirim an chliú go héag di
Is gile mo rún nó 'n eala ar an gcuan, Nó'n sneachta bhíos ar shléibhtibh Cháirlinn; Is is binne guth a béal ná orgain an tsaoghail, Is is deise í fá dhó ná Blánaid; Dá n-éalochadh sí i n-am seal tamaill faoi choim Le h-Artúr Mhac Naos, an táilliúr, Bhéadh gaisgidhigh na crích' gan mheisneach gan bhrígh, Fá mo Bhiodaigh† dheas chaoin †Nic Mhághnuis
Grant me relief a shocair-bhean chaoimh, Nó is deimhin go gclaoidhfidh an bás mé' Táim gointe in mo chlí is cha chodlam aon oidhch', Ag an arraing dul thríd mo lár-sa; Amharc do shúl is glaise é ná'n driúcht, A tharraing go dlúth 'sa' ngrádh mé, Cha dtéidhim-sa i n-úir go léigfead mo rún Le Biodaigh† dheas chiúin †Nic Mhághnuis
Dá dtarainn-se bheith beo ag teacht na Féil' Eóin, 'S gach seort a bheith agam mar mhian liom, Cheannóchainn scór d'eallach bréagh óg, Agus bhéinn-se ar nós an tsaotharór'; Shiubhailfinn an ród go h-aigeantá óg, Agus d'fhágfainn an Bhóinn ar thaoibh díom, Le Biodaigh mo stór, 'sí is deise 'á bhfuil beo, Nach ndiúltfadh fá phóg san oidhche mé
I N-AICE MULLAIGH SHLIABH GUILINN
I n-aice mullaigh Shliabh Guilinn a rinn' mé mo sgíste, Agus ghabh mé mo phaidreacha do Chríosta; Ghuidh mé ar na h-easbail is ar na naomhaibh, Iad mé 'sheoladh ins a' ród cheart a mbíonn sí
Is gile í ná'n lile, 's deirg' í na rósa, Is míne í ná síoda nó sróltaí, Is binne í ná organ is ceoltaí, 'S nach í mo mhian í dá deóin í le pósadh
Is féarr liom m'fhíor-shearc le féachaint, Ná neóinin ar mhóinín lá gréine; Sí mo stór í nach h-órduigh do'n éag mé, 'S gur thóg sí an brón díom le sméide
A ramaire thuatamhail, gan eolas gan fhoghluim, Gan ullmhacht, gan mheóbhair, gan tuigse, gan chéill, A chuir do ramas anuas go tubaisteach uait, Le do chliú 'chur i gcluais an domhain go léir
IOMARBHAIDH NA mBÁRD I nDÚINDEALGAN FÁILTE BHEARTAMOIN UÍ CHATHALAIN
Sláinte fá bhrígh do'n árd-fhlaith tá i dtír, A thainic ó'n uibh iarthair, Go bráigh-ucht na crích' ó'r athraigheadh an saoi, Is í lán de ghol caoi, is eagcaoin: Is grádh le gach croidhé a gnathuigheadh é go fíor, Fhághail arís an chaoimh uas-ghrinn Slán in a thír, ó 'gabhadh mara 's slighe, In a árus ar thaoibh Mhagha Uathdhín
A Bheartamoin, a dheigh-fhir, de threibh na n-árd-ríogh, Gan mheabhail a bhí i gcrích Óirghialla, 'S i gceannas le brígh i dTeamhair gan díth, Go hoireamhnach, fíor, óirdheirc; Seacht mbliadhna fichead gan freasabhra, 'fhir chaoimh, A chaithis i dtír nua uainn, 'S a ghaisgidhigh glac síoth in d'aol-lios arís, Gan bheith 'n-achuinn ó aon nó i 'n-uathbhas
Is ádhmhar go fíor do lán fá Ionascaoin An deagh-fhear tá ciúin céillidhe A theacht chuca aniar ó Cholumbia na ngliadh, A mharthain gan iadhadh éignigh'; Sliocht Mhathghamhna a ghabh cíos ar Aileach na Ríogh, Chuir Danair i mblaoidh, is thréaghdaigh Ag Salchoid an fear clí Torolbh, 's a rabh faoi, Le Muirghis bhí na cheann ar chéadtaibh
Ní thainic go fíor go h-Innis Fáil ariamh saoi Ó'n áird ar bith de'n chruinne cibé sin, Ba ghrádhaighe gan fhiar ná'r dtréan-fhear, an triath Le gach dáil uile de'n díne Ghaedhealach
Oír níl árd-bharún daor nó seanaidhe 'sa' tír, Trean-fhlaith, nó míleadh éachtach, Nach bhfáiltigheann le mian an sámh-mhac gan chlaon 'Bhfuil a dhreach-san ar lí na géise
A mhacaoimh a ghabh sgíth i gcéin uainn tar lí, 'San í sin nach cruinn gné dhí, De'n dream a chuir Íth a thaisdeal na gcríoch, Is a thainic chum a dhíoghail a dhéanamh; A threibh Cholla 'n dá Chrích, Mac Eochaidh Doimhlén, Mhic Chairbre† na mbuidhean luaimneach, †Mhic Chormaic†, an déigh-rí, nach n-umhlóchadh do'n draoi, †Mhic Airt mhic Chuinn na gcéad-gcath
Is follus do gach saoi, gan mhearbhall gan chlí, De'n díne-se Íre snuadh-ghin, Gurbh ó righthibh breas' a bhí i bhflaitheas na crich' A shíolaidh an fial a luaidhim; S níorbh' íongnadh linn go fíor e bheith n'Eamhain Mhacha 'na shuidhe, 'S a' septer, ar a dhéagh-thaoibh-san, Is ar n-uaisle lig 'na suidhe, is ag sleachtughadh dó gach saoi Oireamhnach dá dtigeadh uaidh-san
FÁILTE EILE BHEARTAMOIN
Céad fáilte un tíre do'n t-sár-mhac aniar, Ó'n chrích úd na ndíne nua; Slán ar ais arís d'aimhdheóin gach daoi Le nár mhian gach árd-chéim da bhfuair sé; Nach tráth dhó 'nois sgíth a dheanamh 'sa tír, Chum tabhach ar a chíos a thurgnadh, Is siúd orgain is píoba ag seinm dhó fá aoibh, In a aol-teach breagh árd-bheannach suaichnidh
Bíodh sonas agus síoth ag an chrodh-fhear fá thrí, Le suairceas, sár-chéim, agus pléisiúr; Le cuirme mear gan chlí mar badh chleachtach do'n tsaoi, Le h-uaislibh na gcríoch go léir seo
Óir budh dual dhó-san suidhe i gcathair na ríogh An fháil-leac nár dhúilt géimeadh; Cuachain sróil béith faoi, is cabhsa óir go ndígh, Is brata uime d'fhíor-éideadh
Budh dual dó-san spórt, is meidhir i gclódh, Re huaislibh de'n phór Ghaedhealach, Ar ghreadhaibh seang' sa' ród bhíodh fuilteach borb óg, Ag gréasughadh na luath-gcon ngéara, Chum ruagtha gach seórt ealtan ar chóir, Sionnaigh, broic, is míola luaimneach'; Siúd a fhiaghaidhe gach ló 'ndiaidh eilite allta óige, Is galltrompaí fós ga bhfuaimniughadh
Nach eisean féin an saoi bhí glic in gach slighe I ngéar-nósaibh dlighe agus éiliughaidh, Ar reachtaibh gach crích fa'n chruinne uile istoigh, Sacsana, Tír-fá-thuinn, 's Gréaga
Do chaithfeadh seisean mí i gcoimhthional gac' críoch, 'Na cheannphort ar cheannaibh réaguin, Ag ceartughadh nós mar Mhaoise ag stiúradh na ndraoi, No mar neach a mbíodh fíor-aoibh Dé leis
Nach eisean fós fuair páirt ó cheannphuirt gach áit, Ó righthibh is ó árd-impíribh, Mar gheall ar a cháirde-san i n-Inis Fáil, Air féin, 's ar a láimh fhiór-ghlic
Ba bheag leo a dháil chuca gach tráth, B'é seoladóir a ndáimh 's a ngníomh é, 'S nar ró-thruagh Innis Fáil faoi an-reacht 's faoi smál An fad a bhí an t-ailgean i ndith dí
Acht anois tá 'ghaol i n-aoibh-shnodh go suairc, Ó teagmhadh dhóibh a chúirt arís ann; I n-diúl gach suairceas do ghealadh dóibh anuas I dtairngire do bheith faoi-sean; Eadhon síoth agus suaimhneas i n-Inis na Suadh, Agus Murchaidh Mór ag luadhadh a ngníomha; Creideamh an domhain mhóir ar bail mar is cóir, Is naomh-rath ar an chine dhaondha
Eachtra Buic Bhaile Bionnabhuidhe
Monuar a chodhlas i gáraidh na nua-ghlan dreach, Acht suan gan toradh orm a chur uain fá seach
Tá bocan gabhair 'sa tír so, is gan aon ribe 'fás air de ghruaig, Acht nochtuighth, ar gach taoibh de mar séidfeadh lá Márta ar luathas; Gabaiste na críche go n-íosadh gan inneall is í fuar, Agus is cabhair dúinn, dar m'fhírinne, an dís úd a sháruigh é uainn
Roibeart† glic †mhac Aoidh, an mílidh do'n árd-fhuil shuairc, Agus Seaghan mhac Eoghain aríst nachar claoidhte chum sathadh a thabhairt uatha, Mar rinne Dáibhidh an rí leis a daoi dorinne air ar a' tsluagh, Le clochaibh cruinne daingne, gur dhíbir ar námhaid uainn
Níor bhfiosach dúinn an réaguin da'r bhféidir dó 'fás ann suas, I nPersia, san Éigipt, i Suédland nó i lár na h-Iorruaidh, Mur theacht an Chymeria le tréan-tonn láidir an chuain, Agus chomhnuigh 'nois i nÉirinn chum éagneamh ar gcáirde uainn
Budh tortuigh 'ríst i méad é nó ré-chnoc ó tham go cuas, Agus go stróicfeadh sé na sléibhte leis na h-adharcaibh bhí 'fás air suas, Le rosg mar lasair caora le sgaoil-mhire chum básadh an tsluaigh
Is gurbhfortunach an té úd da'r bhféidir an t-sláinte thabhairt uaidh
Níl cnoc nó cuasan sléibhe fríd Éirinn gach áitidh magcuart, nach siubhladh an bocan léimneach, is é ag éirighe ar an árdan suas, Níor phráinnighe Fianna Éireann ag éigheamh ar árd-Bhran na mbuadh, Nó Roibeart cosa glé-geal na dhiaidh ins na fásaidh go luath
Budh chumasaighe a dtréithe iad na dhiaidh gach lá ins a ruag, Nó Cuchulainn leis a phéist, nuair a thréig sé na sár-ghaithe uatha; Dá bhfágadh an bocan leimneach i ngéibheann i lár Bhaile an Luain, Ar dteacht na maidne bhéadh ag léir-sgrios an gháirdin uainn
Budh luthmhar glic an dís úd dá dhíbhirt le fánaidh anuas, Fá bhordear Easa-craoibhe, is í líonta fá lán-ghoil go bfuach: Níor cródha Hercules líomhtha leis a Hydra gá bhásadh gach uair Ná Roibeart le n-a phíce dá síor-ghreadadh an tráth sin uainn
EACHTRA THOMÁIS MHIC CHAISIDE
"Ag seo síos mar leanas eachtra agus imtheachta an Athar Tomás Mhac Caiside, bráthair d'ord Sant Aibhisdín agus fear comh-aimsire dhamh féin; agus sí sgríbhinn a láimhe féin fuaras as ar thairnigheas an eachtra seo, ach amháin gur chuireas comaoin bheag ar an aisde anonn 's anall, mar chuid charthannacht; agus sé deir sé féin, "Eachtra an bhráthar Ultaigh nó Chonnachtaigh, is cuma liom cia aca é, sonn " Sé deireadh an chomharsa riom
liom, ó thosuigheas liom ar fhoghluim, go rabhas deágh-chroidheach cóir gur ghlacas aibíd ailethreóir
Thugas na móide, mo léan
mar bheir an duine dona dubh-léim, i gcoinbheint ar nár gnáthach ádh, agus fuair go minic iomrádh
Fuaras liomatas bhí gann, ach chailleas í go hobann; is go leanaidh an bhochtanacht mar smál, don mbodach do rinne an chondáil
Fá phósadh dona gan bhrígh, díbrigheadh mise i gcoigcrích agus bang de dhlighid orm fá an gcoir ar an gcúpla ná raibh an sonas
Ach portus, ritual, agus stoil, culaith Aifrinn, agus mo ghustal: budh mé ba luime den drong fheardha fó spéir na cruinne ceathardha
I mí-mheas ag cách do bhí mé agus rinne gach neach mo mhí-réir, dá raibh san gcoinbheint, agus d'fhágas iad, le náire bheith ar amharc na ndéigh-chliar
Do ghlacas dá sgiolladh sgaol, agus d'imthigheas mar bhráthair plait-mhaol, gur shiubhlas ó thuinn go tuinn, mór-thimcheall fuinn na hÉireann
Níl cathair ghlégeal amuigh i gClár Éibhir mhic Míleadh, ná baile tirim ó dheas 'nár chaitheas sealad, fó dhíomas
Thángas ón Mumhain iar sin, go cúige áluinn Laighean, go Baile Átha Cliath na ngall, mar bhráthair naomhtha i dteampall
Choinnighinn cuideachta le gaill, gan meisge orm ná mearbhall; agus mar do thuillinn gean gach aoin, chuiridís orm a gcomaoin
Bhínn sealad i dTeamhair na Ríogh, mar mbíodh Cormac an tArd-rí; is bhaininn sgal as trompa go binn, ar mhóta árd Dhún Seachlainn
Sealad i gCruachain Chuinn, mar bhfeicinn gach árd im' thimcheall, agus níor luaithe liom ón Ráth, ná ar bhruach na Sionna ar ath-lá
Cois na hÉirne ó thuaidh dob olc le mo ghaolta mo mhall-chuairt; ó imeall chumhra Chnoc Ninne, théighinn ar loch na gloin-linne
I nInnis Mór na gcnó mbuidhe níorbh fhada liom mo chomhnuidhe, fá thortha cluthmhara, dosach san oileán úr-thais, mhín-sgothach
Parrthas cláir Éireann uile Innsí Éirne na dtréan-tuile; fir mhánla gan scléip gan sotal, brígh na féile 'sna siansfhocal
B'aoibhinn mo spiorad i gCorr-Chluana i measg mo ghaolta glan-ruana, do ghnínn cuairt agus tathaighe ann, gan eagla, gan imshníomh orm
Le urchar cloiche i nGleann Dá Chon, fuaras tinneas mo dhóthain; do briseadh mo lámh fá dhó, 's do rinneadh mo chruth do chlaochlodh
Is iomdha beart agus cleasadh chruaidh ina rabhas coirtheach thrí mhór-uail, ó aois mo naoidheanántacht 'gus indiu a Íosa, a mháighistir, maith dhamh
Ach leanfad arís beacht mo sgéil, cidh dochrach é, 's gurab aimhréidh; cuid dem' ghábhaidh cuirfead síos, cuid dem' léimhe 's dem' dhroichghníomh
Do leigeas le saobh mo rún, ag bruach locha an Leatúin; le bile na ngéag ndeas do cheanglas féin mo cháirdeas
Ach ghearr an saor-re-fiudh an crann craobhach d'éis oibriú, 's ní maith liom mar taoi ar lár gan fairsinge tighe ná urláir
Sguirim feasta dem' aisde tá líonta lán de thubaiste; is cuid dem eachtra tá leamh, cuirfead ar ball i dtuireamh
Críoch agus deireadh mo dháin, do imthigh uaim ar seachrán, acht go n-abair fir is mná go mba mé giolla na sgríbe i n-antráth
A léightheoir, guidhim agus athchuinghim thú, agus ná tabhair breitheamhnas obann 's ná déan ceinsireacht ar an lag-ealadhain seo, óir ní hiongnadh gan í bheith i n-eagar cheart, 's gan m'intinn féin socair ná suaimhneach, ó tháinig bruithteacht agus gall-tochas na traibhléaracht' in mo cheann, agus gur gearr iar sin gur thuit an galar céadna is na cosa agam
Ar an ádhbhar sin, ná breathnuigh na focail go grinn ná go ro-stuidéartha, acht lean mé ar mo lorg anois in mo shíor-shiubhal trí gach conair in ar ghabhas agus thar éis turais fhada thríd an doi-ealadhain seo, codalócha tú mo bharamhail, go suaimhneach
Cidh trácht, fágaim iomchoimirce beatha agus sláinte ag mo cháirde
An tráth do chailleas an tslighe do bhí agam ar an arán do shaothrú, do chuireas cóta mór lachtna orm, agus mála na huirleise coisreagtha ar mo chorr-ghualainn agus d'imthigheas i mbéal mo chinneamhna romham go sléibhte ceo-fhearthannacha: Shliabh Ghamh, an dá Umhall ghormfhliucha, Sléibhte ailteamhla Iorrais, Conamara ascallach, uaigneach, achruis, Sliabh Eachta agus Sliabh Calláin, dhá Shliabh dhéag Fhéidhlim agus Sliabh Luachra na Mumhan, Sliabh Mis agus Cnoc Bréanainn, Cruacha dubha Mhic Giolla Chodaigh, agus i n-Íbh Ráthach, eanaighe móra na Mangarta, na Goilltín árda, ciumhas-chúmhar, Bealach Abhradh, Cill Uird na gceithearn fada, agus Sliabh na mBan Fionn, Stuagh Laighean, Céidin Uí Mháil agus Log na Cuile, Sliabh Bán na dTuath, Sliabh an Iarainn, agus Cuilceach na bhfiadh báirr, Sliabh Beatha, Sliabh gCleatha, agus Muintir Lóirinn, Gleann Ruachta, Gleann Fleisce agus Gleann na nGealt, Gleannamhain, Gleann Airgleann agus Gleann Gabhra, Gleann Malura, Gleann Crí, Gleann Mór agus Gleann an Smóil, Gleann Éada, Gleann Conchadhan agus Gleann Gamhna, Gleann Cholum Cille, Gleann na Muice Duibhe agus Gleann Máma, Cnoc Pádraig, Cnoc Áine agus Cnoc áluinn Gréine, Mullach na Síthe, Cnoc an Chrochaire agus Bearnán Éile, Cnoc Sgiatháin, Cnoc Árdmhaoláin, agus Cnoc Ráth Bhréanainn, Cnoc Mhuigh-Dubh
Mullach Shliabh gCalraidhe agus Cnoc breagh Freimhne
Chonaic mé cnapóg Chruaiche Pádraig agus Cnoc Síthe Gamhna, Cathair an Iarla, Cnoc Almhuin agus Binn Éadair, Mullach Maistean, Mullach Teamhrach agus Gleann Chruachan Meidhbhe, Binn Ghulbain, Binn Each-luain, agus Cnoc Aisde na dtalta féarmhar, Cnoc Maoldearg, Cnoc Bhriain Ghairbh agus eanaighe Mhóin Éile, Cill Chorcaigh agus Tulach Mullrenainn, Mullach Lios Féidhlim agus Bearnaidh Bhriain Rábaigh, Sidheán Chluain-buireann, Mullach Shliabh Guilionn agus Bearnán Éile, Cnoc na Riagh, Mullach Síth-git hÍde
agus círín cnagach na Binne Buirbe
Ach cheana, níl iath ná innis, lúb leasa ná sean-bhaile i mór-thimcheall oileán úr-thairbheach na hÉireann nár shireas agus nár mhion-chuartaigheas ag iarraidh mo ghadhair 's gan fhios a dhatha agam fá dheoidh, gur gadathas mé thar muir agus mór-fhairrge, 's gur díoladh mé le oifigeach Franncach, go ndearnadh trúipéar armálta díom ag campa Fort Kehl go rabhas cúpla bliadhan leo gur baineadh a cheann de Dhiúic a Bermhuic le mo linn
Do geall mé dhaoibh, a lucht léighte na leabhar nGaedhilge, agus a lucht éisteacht na heachtra leimhe seo ghiolla an tseachráin, go n-aithreósainn mír bheag dem' thrioblóid i dtuireamh, mar atá a fhios agam gur mór dúil na sean-mhná i dtuirtheachta, óir is gnáthach leo tuitim i suan le linn siansáin dá shórt
Ar an ádhbhar sin, cuirfead síos dhaoibh mo chruaidh-chinneamhain i dtíorthaibh coigcríocha
Thar éis mo láimhe do bhriseadh i Sliabh Dá Chon, do b'éigean an muinchille do bhuain nó do sgaoileadh dem' chóta, ach ghoid fear iarrtha na déirce ón mbochtán eile é go mb' i n-ainm an donais agus na dubhthuirne dhó-san, chuaidh a' sgríobadh na hainneise agus ag luimeadh na bochtaineacht, agus ó chuaidh, bíodh aige má théid leis, ach ní dheachaidh liom-sa
Óir ba chosamhail mé an tráth do tháthaigh an cnáimh agam le saighdiúir mineadh, nó mangaire bheadh a' dingeadh mineadh ina mhála, nó le radaire buachalla bheadh ag cruinniú miosgán ag bráithribh, ar nach mbeadh cufa ar a chóta
ag sgiúradh cannaí na mbéal beag mealbhógach garbhruibeach do dhingfeadh thrí na gcaolsgórnachaibh í
Cidh trácht, ba mé an duine giobach siubhlach, agus má bhí mé suarach, gheobha tú cunntas air sin is an tuireamh seo im' dhéidh go grod, óir is dearbhtha go bhfuil an bhíodaireacht neamblasta seo díomalta go leor
Cidheadh, de réir mar tá agamsa aithreósad daoibh-se é
Má's suarach d'fhear gruaige slime, nó d'óigfhear an chlóca ghiobaigh, d'fhear sódhannta na bpócaí briste, ólas a stór agus a chiste, Éirigheas go héadtrom ar mire, agus phósas gach óig-bhean gan eiteach, ag síor-dhéanamh bhéarsaí 's dá milleadh, den tsórt seo bhí mór-chuid de agam
Is fios ag flaitheas má's le crábhadh; tamall a' diúrnadh leanna le fánaidh, sealad a' súgradh leis na páisdí, 's i ngeall ar chuideachta ghnínn a lán de
Tamall dom' chois agus ní gan árach, sealad eile 'mo mharcach ar árd-each, bhínn sealad a' gul agus tamall ag gáire, i gcampa ag an bhFranncach ar gárda
Mo thrúipéar i bPrussia go sásta, do shiubhlas gach clúid den Ghearmáinnigh, ó dhún na Frainnce na gcam-chleas le náimhde go Bordeaux, go Candia 's go Strassburg
Ó Frankfort go Cologne 's go Marburg, ó Giessen go Friesland 's go Harburg, Martaborg, Brunswick 's go Hamburg, agus Hanover do hóbair mé a dhearmad, Fuair mise tuargain do chrádh mé le luath-bhuillí cruaidhe na námhad, i dtrinsí agus bumbaí ar gach taobh dhíom, na mílte dhá gcnaosgairt 's dá ngéar-ghoin 's dá ndí-cheannadh le fíor-lanna géara
A' caoineadh ar gach taobh na laochra, a' gríosadh, 's a' glaodhach ar a chéile; sé críoch agus fínit mo sgéil-se, ón tír sin gur shíneas na géaga, 'S ba bhaoghlach an gníomh sin a dhéanamh, óir sgaoileadh liom míle piléara; ach buidheachas do Rígh geal na nDéibhthe do shaor mise ón mbaoghal gan aon lot
Mar bhí mé fá dhídean a sgéithe ag an Righ sin nach ndéantar a thraochadh; is mian liom cur síos daoibh má fhéadaim god d'éirigh san tír dhamh dhá éis sin
Gheobhthar aiteas in m'aisde agus pléisiúr, eachtra bhrille breaille nach bréagach; 's mura dtaithnigheann sí leat na buain léithe, is cuma liom cia haca sin a dhéanfair
Bíodh a fhios agad-sa, a léightheoir, gur dhaingnigheas páirt agus cumann le trúipéar eile d'éaluigh liom ón arm Franncach i ríoghacht Palintínigh
Do bhíomar araon ag faire ag dhá chrann do bhí fó thuairim ceathramha míle Bhreathnach ó chorp an ghárda mhóir, agus do sgiorramar, mar dhéanfadh dhá londubh as tor, ó na crainn réamhráidhte, treasna na maighe agus na mór-mhachaire, amhail dís a bheadh a' dul i ngealtacht
Do lean trúipéar agus oifigeach Franncach sinn, do loisgeadar a gcuid púdair agus urchair linn; gidheadh, thugamarne teine ortha-san, agus chuireamar an bord i n-áirde ortha araon
Agus tháinigeamar iar sin ar choimirce na námhad i nDubh-Choill
an Black Forest, mar thuigeas tú, áit i n-ar dearnadh príosúnaigh dhínn ar feadh trí laethe fada fóghmhair
Fuaireamar ceathramha mhaith ón bPrionnsa Alexander agus 'na dhéidh sin ón bPrionnsa Eugene
Dhíolamar ar n-eachraidh agus ar n-airm ach ar gclaidhmhe agus ar bpiostail phóca amháin
Fuaireamar pas thríd na tíortha ó na prionnsaí móra réamhráidhte, agus dornán airgid aoinghill
Ghluaiseamar linn go buidheach beannachtach tre dhoradhaibh do-shiubhalta, driseogacha, tré ghleanntaibh uaigneacha fásaigh, agus tré choillte comhdhlúth cleith-gheala adhuathmhara na mbeithidheach n-allta ag éisteacht le cruaidh-sgréachadh na dtorc fiadháin, le uaill-tafann na gcon n-allta, le caoil-fheadghail na n-ollphéistí, agus le fuaim tholl-cheolmhar na n-arracht agus na manstar; agus aoghairí na gcaorach is na fiodhbhaidh-sin ag séideadh na mbuabhall agus a mbunnán, agus ag amharc tráth cia threoróchaidís chum ceathramha ar maidin agus um neóin chum coille agus cró, gur shiubhlamar gach coigchríoch go Sandershausen agus Langernam lámh le Friezleir i n-imeall Marburg, i dtalta garbha aiteannacha Hanover, áit i n-ar sgaras le mo chompánach siubhail agus cómhrádha
Is annsin do mealladh mé i líontaibh mo námhad clisiamach
oifigeach airm do hionnarbhadh as Prussia, dar ba comhainm Fischer; agus níor ba leas-ainm iasgaire do thabhairt air, óir do mhealladh sé gach deoraidhe dá dtagadh ina líontaibh, go ndíoladh i bPrussia iad, chum go dtiocfadh leis a thigheacht i muinnteardhas nó i bhfabhar leis an Righ, agus a phárdún d'fhagháil ar son na seirbhíse sin
An tan, tráth do shíl mise díriú go hárd-mhullach aoibhinn fad-fhaicseana Leacht an Driseacháin i gceart-lár mhachaire féar-ghlaise Chonnachta, áit ina bhfuaireas dísleacht chaoin-oileamhna, gnáth-chúram banaltran, micíneacht athar agus mínchnis máthar, do ghríosaigh agus do ghéar-spur mo leannán dílis
an mí-fhortún mé go mullach na mí-áirde, óir d'fhuadaigh an t-Iasgaire leis go Berlín mé
Ach d'éaluigheas as sin uatha thar bhallaí na caithreach, agus thángas d'aistir trí laethe agus teora hoidhche go hEimhearslebhin
Do creapluigheadh annsin mé, agus d'éaluigheas uatha ar a shon sin féin, iar gcaitheamh cian seachtmhaine ann dam, agus rángas go Cropenstadt
Ach thairnigheadar na hoifigigh le feidhm agus éigean mé as mainistir d'ord St
Benedict, agus thómhaiseadar mé
An tráth, immorro, fuaradar leor airde ionnam, agus go rabhas feileamhnach do sheirbhís an Ríogh, dob' éigean dam gluaiseacht leo agus dul iar sin i n-éadan na námhad, i n-éigean ghábhaidh agus i mbearna bhaoghlach ghuasachtach, ag Crosscow
Ciodhtrácht, fágadh iadsan agus tháinig mise
Thréigeas bratach Ríogh na Prussia, agus dearbhuighim dhuit, a léightheoir, gidh iomdha tír agus coigcríoch as ar éaluigh mé trí chongnamh Dé agus tréan-Phádraic mo cháirde, gur theasbáin mé péire de bhonnachaibh roighne riabhacha dhóibh uilig, agus gur shiubhlas dhá mhíle dhéag Ghearmáinneach, aon oidhche amháin i gcruaidh-shioc do chaigean agus do loisg na hingne dem' chosa, agus creapluigheadh mo chnámha dá éis, ionnos gurab idir ceathar hiomchradh mé 'mo bhisidin chuisne, agus iar gcodladh spuaice dom sealad beag i n-easair ghamhna ag ballaí sean-mhainistreach, gur haithbheodhuigheadh mé le teas fuirnéise nó stove
Tháinig, an tráth sin, President nó Árd-tighearna an bhaile, agus ministéar Liúiteranach dom' fhios chum na háite seo, agus d'fhiafruigh an sagart so dhíom i n-Almáinis: "Wo reist vorläufig
mein Herr " Do fhreagras i nGaedhilge é, agus dubhras: "Donas t'fhiafruighe agus mo chuid tubaiste ort, a dhiabhail"
"Was " ar an ministéir, "ich bish =bin ein Divel Teufel
Nun, aber du dummer Divel Teufel"
"Nichts nun," arsa mise, "aber ich bin ein guter Irländer
Ach is tusa allait
an diabhail chiardhuibh mac na Caorthanaighe do marbhadh leis an Naomh-Tháilgeann Pádruig ar oileán Locha Deirg, an tráth do rois sé a hionathar aisti le n-a threasnán agus le na bhachaill" arsa mise leis an ministéar
Bhí mé ar an mbrioscarnaigh Almáinise agus agallach Gaedhilge sin leis féin agus leis an bpresident, gur bhaineas cúpla Dollar agus Guilder nó Golden nó dhó dhe féin agus den phresident
Ach tá ní cheana, ghlacas mo chead leo agus do ba gearr liom mo chosa ag imtheacht uatha dhamh, óir ní rabhas gan eagla orm go gcuirfidís gárda liom ar m'ais arís go Brandenburg
Gluaisim romham tré gach aithgiorra agus gach conair chrosda go Brunswick, agus go cathair áluinn Hanover, agus as sin go Harburg
Is annsin do chuir maisdibh i gcontabhairt mo chaillte mé, mar' mbeadh an Bulldog
mo phiostal póca, do choisg go deágh-thapaidh dhíom é, agus do rinne chomh macánta le uan caorach é
Ghlacas bád as a haithle go Hamburg, áit i n-ar himreadh beart agus cleas orm, agus do hóbair mo chreapall i gcrúbaibh mo námhad agus m'eascarad
Iúdaigheach cuirpthe, malluighthe do mheall mé go hárus ina raibh Kidnappers nó sgiobairí
Ach is é féin an chéad alpán do casadh insa líon
Óir, thar éis léim éanamhail a thabhairt dhamh, iomorro, de thairseach fuinneóige ón treas giostal nó úrlár, gur thuirling mé i lár na sráide ar na leaca loma, cuireadh mudharladh mo choise as a áit, ionnos go rabhas dhá éise sin seacht seachtmhaine creapalta ar leabaidh
An tráth do bhí mé ábalta ar an tsráid do shiubhal, do thárla an tIúdaigheach réamhráidhte orm
Do rugas ar sgórnaigh air, agus do thrusdalas a thóin leis thar Battlement nó slait an droichid os cionn na fairrge, gur leigeas le fánaidh an tsrotha sin é, agus ón sruth sin go sruth Styx i n-ifrionn
Ach tá ní cheana, ghlacas long ar na bhárach, agus tar éis iomramha sé lá dhéag, buaileadh faoi charraig chomhdhaingean cloiche í, gur báidheadh urmhór a muinntire
Ach do thárrthuigh an Rí fóirtheach ar thíorántacht na dtonn dtolgánach mise, mar is cloch do caitheadh le caisleán mé, agus ar mbeith seachtmhain dhamh i dtigh gunnaire Éireannaigh do theasbáin fíor-mhuinteardhas agus glan-nádúr dhamh sa mbaile cuain céadna i n-iarthar Shacsan Bhí mo sholáthar caithte agus mo phóca craithte, mo chroidhe dóighte agus m'intinn tógtha, go rángas go Bristó nó Bristol i Sasana
Do ghlacas is an arm gallda, agus iar gcaitheamh cian coithcíse ann damh, do éaluigh mé ó mo bhrataigh agus do ghadas dís bhuachaillí saighdiúrtha dosgadhach as an Regiment céadna liom, go rangas féin agus iadsan de shiubhal oidhche agus lae go Bideford, baile cuain san iarthar ba thuaidh i ndúithche Devonshire, agus do chaitheamar sé seachtmhainí fada geimhridh annsin
Do bhí caradas mhná an tighe agamsa ar a shon sin féin, agus níor leig an cat mara dom' chomrádaigh gan a mhí-choingheall do theasbáineadh dhamh, mar ba hamhgarach leis gan a lámha féin bheith go huilleanna ins an anachain
Gidheadh, sé tuilleamh do fuair mar mhír sgéalaidheachta a cheann do bhriseadh agus bas le n-a thóin amach, ach go dtug mise isteach arís é, óir do rinne mé maith ar son an uilc air
Ciodhtrácht, ghlacamar long fá dheoidh, agus d'árduigh stoirm agus gaoth-anfadh ar an muir, le'r atadar agus le'r líonadar na mbréidibh brat-uaithne bolgmhóra fá bharraibh na seol-chrann
Is annsin tháinig comhghluaiseacht ar bhorb-thonnaibh na bóchna brat-ghríosaighe ag greadbhualadh ar shleasa na luinge sin; is annsin do bhoguigh an ghaoth ghlórmhar ghrodshiubhlach as na háitibh ina raibh, agus na gormthonna sin ag rothlughadh ar dhruim a chéile, an barc beannach breac-sheolach so ag cneadaigh agus ag béiceadhaigh, ag searradh agus ag lúbadh, agus ag spairn go cródha leis na huisgeacha, is a' fíor-shnámh go héagsamhail iolchleasach, ar feadh agus os cionn na mborb-thonna seo, ionnos gur thuiteas i suan agus i síor-chodladh go meádhon na hoidhche
Ar an ceathramhadh lá, an tráth sin, do ghabhamar cuan agus caladh-phort i gCionn tSáile
Fuaras annsin lán mo dhá shúl de ghlan-innis mhín na hÉireann
Thángas iar sin mar a raibh m'uachtarán go hÁth Cliath, agus do cuireadh ar umhluigheacht mé go Conndae Locha Garman
Do ghlacas an fiabhras creatha annsin, agus do bhí splinker de landlady lochtach, leathchaoch agam
Do bhí sí ag doithcheall romham - nár mhaire sí an tsúil eile
An tan do bhreathnuigh mé nach raibh bean mo shínte ná mo chaointe i ngar dhamh i n-aimsir na mór-chruadhóg agus an riachtanais chruaidh sin, do ghlacas 'na mhisnigh é, agus níor bhuain méar de mo shróin go rángas go bogach Chille Manntáin, cois abhainn Ríghe, áit ina raibh dosgán beag den chlainn Ultach
Do chomhnaidh mé sealad i gcoinbheint i Nás Laighean áit ina rabhas i n-arán mhaith dá leigeadh an cruaidh-fhortún dhamh buan-seadamh ann, 's gan é bheith ag tréan-tóruigheacht orm i ngach conair agus i ngach slighe ina dtéidhinn
Do bhí fós ádhbhar eile sa gcúis
mí-rún na bpacairí bráthar Laighneach de bhunadhas aon chleite amháin, agus de bhrígh nach ndearnadar a ngealladh go maith ná a bhfocal do chomhlíonadh damh-sa, do dhíol mise an déirc, agus do chuir mé mo shein-eire éadaighe ar mo chorp
Dá sgiolladh
seo chuir siadsan bang ar mo thóinn i ndigheoise Chilldara, ionnos go mba éigean dhamh teilgean fá thoinn
a thabhairt orm féin fó an tráth sin
Do ghearr mise broim an bhreathais i dtóin na bochtaineacht
agus dubhshlán Mhannanáin Mhic Leir ná Ghearóid Iarla, fál do chur ar mo shiabhra, ag dul don mhachaire fada fairsing ag cur choirce fiadháin
Do rinne mé síol-chur thrí shléibhte agus mion-lathacha na hÉireann le falradh feadóg ag innsint sean-sgéalta, ag fiannaidheacht 'sa' briadaidheacht 'sa' síodhaidheacht 'sa' cliaraidheacht 'sa' ranntaidheacht, sealad ag stairtheóireacht agus ag amhlóiridheacht tamall ag feidleóracht 's ag trompóireacht, ag dordánacht 's a' briollánacht 's a' fiodánacht, agus ag ól Sheebang nó Mundungus de uisgealach searbh siabh-leanna, uisge beatha agus balcán
Bhaininn stiall den aimsir in gach áit dá mbínn, ag fuaim-thóirnigh seanmóire, 's gan seanmóir ag altóir ba mhó ná mé féin, 'na dhiaidh sin ag stealladh mo dhéirce le fireannacha agus baineannacha dosgadhacha na bpoibleacha
D'aithrisinn sean-straip sean-sgéil simplidhe sean-aimseartha seanórtha do na sean-ndaoine, agus ní mó ba mhaith é ná do b'olc
Óir, láimh mo mháthar, níorbh fhearr liomsa "Tóruigheacht Shaidhbhe inghean Eoghain Óig" d'innsint dóibh ná sgéal na miodóige deirge, óir má thig siad féin le chéile tiocfa mise leo-san, agus bainidh féin bhur rogha ciall as sin, agus ná raibh tú ar mo shliocht, mar cuma liom cia haca sin a dhéanfas sibh, ach amháin gan barradh ná toirmeasg do chur ar mo sgéal féin go gcuire mé críoch air
Is maith do chuaidh mé agus cuimhnighidh nach luaithe d'fhágainn Sliabh Féidhlim in mo shláinte ná bhínn ag éagcaoin breoidhteacht tinnis i dTeamhair na Ríogh nó i nDún Dealgan ar na bhárach
Ag Sliabh Fhéidhlim go séanmhar do chaithinn-se mí, 's go héagnach 'na dhéidh sin i dTeamhair na Ríogh, ó Dhún Béinne théighinn-se go fairrge síos, agus sgéal ar Rígh Gréige d'aithrisinn daoibh
Theighinn ó Oileán Mhic Aoidh go hAlbain Ghaedhealach; ag ól brothcháin is cuairsgidh i mbreacán ar luachair fholláin nó ar leabaidh fhraoich, ag diúrnadh cupáin de bhiadh folláin, agus sealad a' comhrádh le mnaoi an tighe
Is ag Dia tá fhios goidé mar bhí sin, ach ba mise cos i gcorrach agus an sirtheóir luaimneach ag siubhal aontaighe agus margaidhe na hÉireann gan pinginn in mo phóca go minic, ach an uair a d'imrinn sguaibín le buimléar de bhiocaire sagairt do bheadh brothallach coirp-reamhar, nó, an tan do gheibhinn róinseachán rionsachán
pósta le déanamh
Ba gnáthach liom go minic píobaire d'fhastódh bhainfeadh broim neartmhar as na málaí ceoil
Mise, iomorro, píobaire Chríost
Sé an sgiorta bhí thiar agam ba chóir a bheith i bhfus agam
Bhaininn ceol as mo theangaidh dhofarnaigh óir ghnínn lán mo chinn agus mo chluasa de phléasgarnach agus de ghlamaireacht den tsórt sin a chluinfeas sibh uaim anois, agus sgaoilim chugaibh é: Ní raibh éadach ar aon-chor idir mé is gaoth, ní raibh léine agam dá mb'fhéidir a ceannach ar phinginn, ní raibh caora ar an tsaoghal agam, ná capall le díol, ná spréidh agam ar aon-chor, d'eallach ná maoin, Ach láithreacha loma agus áiteacha folamh, leághadh na dtraghnach, rith an uisge ar thóin loiste
Nó luath-rith coinnle gan tomadh ar ar ghlac mo dhá láimh feadh mo shaoghail go dtí an uair fá'r sgríobh mé an magazine beag seo
Déarfa tusa, a léightheoir, gurab 'na leannáin tá siad seo, ach 'ar a shon sin féin: Tá béasa beag séimh agam leanaim gach oidhche, le tamall Tá sgéal ar Fhiannaibh Éireann agam, is laoidh, gan adam, Bréaga ro iongantach ar amaibh do ghním, le gradam Agus rann Gaedhilge do dhéanfainn 's do gheabhainn é arís, le tallainn
Níl baile aonaigh i nÉirinn nach ngabhainn-se thrid ar fuaidreadh, Agus mo phléata ar gach taobh dhíom ag crothadh liom síos, go guagach, Mo léine 'na céad cuid amach as mo bhríst' na ruainneach'
'S i n-ionad an tséin, tá léan agam, deacair, is díth - fairré buaidhreadh
Cuirim iongantas ádhbhal-mhór ar gheabsairí beag-mhaitheasacha eigcéillidhe dall-inntleachtacha an tráth castar ina gcomhluadar mé, óir cuirim an dubh ar an mbán dóibh ar módh go síleann siad go ndéanfainn canach agus barrach de Chnoc na Riagh, gearrán marcaigheacht de Bhinn Ghulban, agus each coimhlinge de smíste sean-ghabhair, agus muc mara agus draoibe de chnapaire-bhodaigh ghallda, nó de dhuine den tsórt sin, le méad agus le iomad gliocais agus eagnaidheacht cainte, dá gcreidtí uaim é, ach creidim féin gur pléiseam an chéad ghníomh do ghnínn
Dhéanfainn canach de Chnoc na Riagh agus ruaigfinn é go Beann na Bó; dar mo láimh, dob' fhusa liom, céad pléiseam do dhéanamh dóibh
De Réidh-chnoc do dhéanfainn canach, bog, mín, 's le bréaga do shéidfinn-se Carraig le gaoith, dá ndéanainn-se léigheann maith mar eaglais sa tír, mo leithéide de fhear saethair ní fhaca tú riamh
Phléasgainn leo Gaedhilge agus Laidean go fíor, agus bhéarsaí do dhéanfainn gan adam gan spíd
dá mba léir dhamh aon rud is feasach do dhraoi, Beann Éadair go hÉirne do chuirfinn le gaoith
Bhí céile ag bean Ghaedhealach i gCaiseal na Laoidh, agus éadtruime chéille do ghlac fá n-a mhnaoi, Seon Méilion chuir Temptation eadram agus í, ach ba héigin damh an taobh sin do sheachaint sa tír
Dár an bportán, bhí mé urradhasach croidheamhail fá an am sin, ó nach bhfuil fear mo mholta agam ach mé féin, agus do ghlac mé 'na bhriseadh é, óir is fearr teicheadh maith ná droch-sheasamh, agus d'fhágas an fhalra mhacnasach sin ag an bhFidhgartach beathluighe, mhac an reachtaire agus na banaltrana bréagaighe ó Chill Áirne nó ó Íbh Ráthach, is ionann an cás é ach dar mo chubhais-se dob fhearr don bhromach gan chéill sin dealg láibe a bheith sáithte i mbonn a choise agus tor seangán ina bhléin lachtna ná teanga nimhe ná buaint fúmsa
Ach dar láimh an tsionnaigh, agus dar a' dá láimh atá ar Easbog Chanterbury do shaoradh lámh an bhitheamhnaigh
an mhadra ruaidh, ní fearr liom cuid dhi, bíodh sí ag bod a' bhóthair ó rinneadh bambuirne mar sin di nach bhfuil cumha 'na diaidh agam, má fuair sí bás ná mur' bhfuair, is cuma liomsa nó libh-se cia haca é
Óir is mise mac na mí-chomhairle do masluigheadh le ceathaibh troma tinnis agus trioblóide agus ar son go mbí mo chroidhe dubh agus mo ghalar trom go minic, do shoillsigh grian shubháilceach trí dhuibh-néal mo dhubháilce; ach an uair nach ngabhaim fonn anois ná an uair sin go taithneamhach bíodh fagháil an fhuinn orraibh-se, agus fagháil amhráin ceangail gach a ndeachaidh tharainn orm-sa: Má briseadh mo long, 's gur briseadh mo chnámha léi, Do ghéabhfainn-se fonn, ní cheilfeadh ar chách mo sgéal, Rí an domhain duinn go maithidh mo cháin dhom féin, 'S dar m'fhírinn', deirid liom go gcanaim a lán den bhréig
Fíor nó bréag gidhbe cé haca é, ach an uair do ghlacadh fonn mé mo dhaoine muinnteardha d'fheicsin, thrusdalainn beanna mo chóta ghiobaigh lachtna ar mo chorr-ghualainn agus peacadh na naomh orm ós annsa le a lán na bréaga ná an fhírinne, go dtugainn mé féin ar an mbaoith-shiubhal seo, ag sguabadh drúcht na faithche as mo chosa, agus trom-allus mo chinn ag sileadh síos le mo bhuilg-easnacha, go bhfághainn lán mo dhá shúl de mhachaire thaobhgheal Chonnachta
Agus is ar mo ghlincín d'fhágainn tuaisceart na Cruachan, agus tá a dheimhin agam cia chuireadh ins a' riocht sin mé; gidheadh, do ghéaraigheadar element, dath agus neart an bhiotáille, ar mo shiubhal go Sliabh Bán na dtuath mar bheannaire buacach ag ithe castonians nó castónach mar deir sliocht mhóire-labhra, óir de réir mo bharamhla féin an tan bhíos na páisdí ag ceasachtaigh agus ag gearán fá na hubhaill bhuidhe seo d'ithe tur gan annlann go n-abruid a máithreacha i bhfeirg leo, "Ach mar' n-ithe sibh iad casaidh bhur dtóin leo," Ergo, cuir "cas" agus "tóin" le chéile agus déanfa tú cnaoiste castónaigh dhe
Ciodhtrácht, gluaisim go troigh-éasgaidh don Choill Mhóir ag sealg ar mhadra crainn, ag músgailt na mbroc as puill, sionnaigh as a mbrocaigh, girrfhiadh as a fhoraim, an crotach mara dá nead, an adhaircleog dá seideamh, an tonnóg as tom seisge nó cíbe; is gan amhras bean an leanna gan dearmad dhá dúiseacht go minic, agus dá greasadh chum an tsoiléir; d'fhágfainn slán agus beannacht aici, ach cá dtéighinn 'na dhiaidh sin
Go héadtrom den léim sin 's a' fiadhach a bhínn, ag aer ó Ráth Bréanainn fá'n machaire síos; ar Chnoc Meidhbhe léiginn-se sealad mo sgíth, agus mo dhaothain lionn séimhe d'ibhinn, is fíon
Bhínn a' léimnigh 'na dhéidh sin ó n-ibhinn den bhfíon, is gan bréaga níor léir dhamh an bealach do ghnínn, an chléir do chuir tréas orm dá dtagadh i mo líon, do b'fhéidir go bpléasgainn le bata maith roighin
'S mé Maelradh ag siubhal Éireann is tearc grádh bhí agus níorbh fhéile Loch Éirne ná an tSeanainn fá iasg iná mé féin fá gach aon rud dár thacair mé ariamh; 's dar láimh Chéasair, ní bréagach ar aithris mé dhaoibh
Agus ní mó ná sin is bréaga ná sruthaireacht cumadh na healadhna seo, óir is feasach iad lucht m'eolais agus mo thaithighe nach mór mo spéis i surdail ná i slusaidheacht ní hionann sin agus ruagairí reatha agus radairí mí-chuimseacha agus gach gluaisim-leo eile, bhíos chugat agus uait mar iarball an mhadra bhréagaigh, óir bhí an cineál Ultach seo buan-sheasmhach coinneálach, má's fíor dhamh-sa
Ach creidim gur fíor an ní deirid an uimhir is mó de ghnáthach, agus más fíor, deirid go coitcheann geinearálta gur duine dosgadhach mé; ach do dheánamh na fírinne dhuit, a léightheóir, is uras breith orm anois; óir an tan do chuirim chun léim do thabhairt thar lathaigh nó díogaidh, ní luaithe thóigim mo leath-chos i n-áirde ná phógas mo thóin ceart-lár na heascaidhe sin
Agus gidh gur leamh dhamh a rádh, ní mór nach bhfuair mé bás ó leabaidh mo chreasa go barraibh m'ordóg amach, óir ní hé amháin go bhfuil an aois agus an bhochtaineacht le chéile 'na dtrom-ualaigh orm, ach mar bharr donais agus mí-ghrinn, tá leannán is measa ná iad ag tréan-tóruigheacht orm le bliadhain go sneachta seo chuaidh tharainn
tuilleadh tinnis agus easláinte
Ar na hádhbhraibh sin, ní hiongnadh gur neamh-éasgaidh mo léim agus gur trom, meirtneach mo shiubhal
'S neamh-éasgaidh mo léim-se thar lathaigh nó díog, 'S is sgéal bocht an méid seo a leanas, faríor
An réidh-choll le réabfainn-se platainn ag laoch, Níl éitir in mo ghéagaibh a ghlacadh mar ghnínn
Do thréigeas gach pléisiúr dá bhfaca mé riamh, Ní léir dhamh an spéir ghlan, an ghealach ná an ghrian, Ní théighim-se ar féasda ná ar bhanais mar ghnínn Ní éisdim ceol téada, 's ní chodlaim an oidhche
Táim caithte, ní mhaireann ach spréidh dhíom beo, Mar luing mhasluigh', lán-chraithte, gan réim chrann-seóil, 'Mo chual chraptha, lom, fholamh, ach mí-ghreann mór, Mar thuinn mara dul i gcaladh, nó mar ísliú ceó
Glacfa mé mo chead leat anois, a léightheóir, ar mhachaire thruagh mhí-thorthamhail na filidheachta neamblasta seo, agus ar son go bhfuil sí ar saor-chonnradh agadsa thar mar tá sí agam féin, de bhrígh gur daor dócamhlach do cheannuigh mé éifeacht agus substainnt na haisde seo agus na heachtra seo, gidheadh, ar eagla go mbeitheá-sa nó neach ar bith eile ag gearán orm-sa thar éis mo bháis fá gach anasda nó bárr sléibhe d'fhágainn is an machaire réamhráidhte, bíodh na hamhráin seo agad mar chomhartha fearainn, nó mar landmark, mar is follus, 'mo dhiaidh: Is fuad bocht faoi bhuaidhreadh mé a' ceisnigheadh i mbrón I n-uaigneas 's i bhfuaraigheacht gach maidin is neóin, Ag smuaineadh ar gach cruadhtan tá orm sa tóir, Is fuath liom gach suairceas, 's a maireann den spórt
Dar Pádraig, taoim cráidhte, bocht, folamh, faríor, Níl faghail agam ar dhá phinginn, leith-phinginn, ná pinginn, Níl bráthair teann, láidir ná sagart sa tír Nach ndearna dhíom námhaid ar fad in mo shaoghal
A Íosa, a Mhic Mháire, a Mháighistir 'sa Rí, Tabhair roinn damh ded' ghrása le do pháise do chaoi
Ó chaithis seal áithride i gcolainn chráidhte bhocht chriadh, Maoidhim mo pháirt ort, as ucht do ghrása is do ghaoil
Ó chuadar ar n-aithreacha dh'éag, Agus leanfam féin gach athair dhíobh, A léightheóir, tabhair do bheannacht féin, agus beannacht Dé don fhear do sgríobh
Tomás Ó Caiside fecit et cecinit
B
Ó Fearraoil
Mhic Eoghain, mhic Éamuinn Odhair, mhic Eoghain Mhóir, mhic Maolmhuire, mhic Féidlim, mhic Cormuic, mhic Parramhaoil, mhic Aoda, mhic Cormuic, mhic Uilliam ghlais, etc
Finitur hac die vigesimo quinto Novembri anno Domini Milesimo Septuagesimo bis Vinginti et Nono 1749, Si quid novisti rectius istis, candidus imperti, Si non, his utere mecum
SEALG MHÓR LIOSS BRANDÓIGE
"Caoineadh na gCon i mBéal-Átha-Baoi," nó "Sealg mhór Lioss Brandóige," ar n-a cur i n-eagar a chéile leis an bhfear thall
Tomás Ó Caiside, coisín siubhlach ó thír an uaignis, mar adeir sé féin, ar na foirleathnughadh leis an sgríbhneóir
Dia dhéanadh trócaire agus grás ar an dís
Amén
1773
Seilg mhór do-chonnairc mé ag fearaibh tréana Cruachain áird, ó Bhéal-na-mBuillí do ghluais siad, mise 'na ndiaidh, fear mar chách
Bhí oighre an Bhadhbhdhúin ar stéad luath agus Lúcas go dlúth 'na dhéidh, Seán, agus Partholán nach dorrdha, buidhean oirdhearc is maith méin
Artúr Óg, mac Déan Ailfinn, agus Gibigh King ba teann ar mhnáibh, i mbeart sealga nighte i n-ór, ar dhearg-bhrat sróil anall ón Spáinn
Do ghluais an sean agus an t-aos óg an beag 'sa 'mór, an lag 's a' tréan, 'na gcipí teanna daingne dlúth' mise is mo chú beag 'na ndéidh
Go pailís driseógach Chluan-Fraoigh, 's go talta mín-sgothach Leachta Chuinn go Carcair 's go Lios Brandóige, lorg fearbóige do chuir sinn
Gáir shealga san maigh mhín, a' músgailt mhíl san eanach donn fuaim-cheol ghadhar ba mhaith ciall, ar an bhfiadh ag tógáil a bhonn
Sheinneamar ar mbuabhaill agus ar stuic, go gcualathas go grod an gháir fó imlibh áille uaithne Ailfinn, i gCruachain Chuinn, 's sa Sliabh Bán
Ní raibh seanóir aosta, críon, ná mac míosa nár thóig a chluas, a' músgailt éan ar móin 's ar coill, ag cur bruic as poill, is madraí ruadh
Ba bhinne liom ná ceol an luin, an smólach beag, agus an chuach, glaim ghadhair fhéasógaigh cheol-bhinn chaoin, i ndeoidh an mhíl 's an druiminn ruaidh
An Giolla Ballach is Srón Dlúth, Cromshúil dúr is a thriar mac, agus Ballard Brionnach na gcluas mór, do rug ar thóin ar an bhfiadh beag
Captain Forester agus Toper buan, Toutler luath agus Tanner árd, Bowman, Rockwood agus Sweetlips chiúin, chuir cluiche go dlúth air ag Mullach-na-gCarn
Ringwood giobach an ghlama mhóir, Batchelor cródha agus Snowball bhinn, Farmer, Blueman agus Countess bhán, gadhair do b'fhearr níor thaisteal coill
Major Drummer agus Harper trom, Piper donn ba déine siubhal, Trueboy, Daisy agus Vénus óg, 's an iomad slóigh 'na ndéidh siúd
Merryman cleasach nár fhuagair bréag, Fowler séimh ba héasgaidh ar faithch', Rowler rathmhar ar móin 's ar coill, chuirfeadh bruic as puill le fuaim a dtrost
Ba hiad na gadhair, adeir mé, fuair buaidh agus craobh san gcrígh ar fad, le treasgairt sealga ar móin 's ar coill, dá bhfacas ann tiar ná toir
Dá mbeadh Rí na Féinne beo, Bran agus Sgeolán na gcos luath ar phaca an Deaghánaigh, más fíor, ní bhfuigheadh coin na bhFiann buaidh
Gidh gur sgiúrtha do bheart siubhail do chleasa lúth is do chor gearr a phus bhrionnaigh 's a thóin liath, bainfear stiall de do thárr
Is olc a chuaidh dod' bhearnaidh mhaoil, a bheith a' magadh faoi na coin de ghnáth níor theannais do ghairtéal go cruaidh, ní corp gan uaill thú ar uair do bháis
Níor chian mise on bhfoirinn, i gClúain-Uí-Bheirn ar mhalaigh áird ag dearcadh na slógh ar gach taobh, agus mo chú ar éill in mo láimh
Feadghail an dobhráin duinn, ba bhinne son ná an chuach, ar bhruach a' Bhanna do chuala mé, ag ithe éisg mar ba dual
Fá thuairim námhad an éisg, do chaitheas féin mar ghath géar urchar de mo bhunnsaigh chuill, go ndearnas poll ar a bhléin
Sgreadas an dobhrán donn, ar dtreasgairt a choim go lár; chaoineas mo chú-sa go géar, agus d'imthigh 'na dhéidh sa tsnámh
Ba hí seo Bran do bhí 'na siúr ghaoil ag Fionn, an fhlaith, ag a raibh sriabh dubh ina druim, cliabhrach donn is bolg geal
Ba hí Sgeolán do sgar liom, coileán donn an bhrollaigh bháin, deirbhshiúr Bhrain is Fhinn na bhFiann, is do bhí siad fó gheasa tráth
Labhras Bran de ghuth árd: "Mise lem' bhás do b'olc le Fionn, agus dá maireadh Clanna Baoisgne anois, chuirfidís mo chorp i gcill " 'S i bhfochair flaith na Féinne mhóir, ceannphoirt slóigh na n-arm géar, chaitheas mar aon agus tú bliadhain ar chúig ar dhá chéad
Ó mharbhaigh tráth, an tonn rabhartha, i gcath Gabhra na gcleas lúth Oscar anghlonnach na gcath, táim faoi gheasa agus tú
Ní raibh triar le fágháil sa bhFéinn, do b'fhearr séan sa gcrích ar fad, iná thusa is mise ar aon, is Conán Maol an treas fear
Ba mé Bran ba déine siubhal, 's ba géire súil de choin na bhFiann mar ghal gaoithe Márta ruaidh, bheirinn cuairt na faithche ar fiadh
Ba mé Ríoghain an leasa bháin, ba fearr cáil, deise is gnaoi, dhá raibh san mbruidhin le mo linn, is ba hé Fionn mo bhráthair gaoil
Cá bhfuil Diarmuid déid-gheal na mban, do thuill gean agus greann gach mná
nó Mac Reithe, sgiath na laoch, le calmachd chuirfeadh na mílte chun bháis
Fionn, Oisín agus Aodh, Garaidh gan bhaos, agus Art óg, Faolán feardha, agus Glaisne, agus Deargán prab nár lag i ngleo
Cá bhfuil Sgiath Bhreac agus Conán Maol, is Inghraimhe
Baoisgne Bán, Gaolghas Daolghus
is Colghus na laoch, do chodladh ar an bhfraoch go sáimh
Caoilte giolla turais na bhFiann, do bheireadh ar fiadh le lúth a chos, agus Lughaidh neartmhar na nglac tréan, do mharbhfadh céad fear le n-a bhois
Cá bhfuil Donn uchtleathan mac Smáil, is Dornán dána ó Bhinn na Bó, do bhí 'na thaoiseach ins a' bhFéinn
uch, mo léan
ní bhfuilid beo
Fathadh Canann mac mic Con is Fearghus file an ghotha bhinn, ba caoine téad dá gcuala cluas, is chuirfeadh suan ar Fhiannaibh Fhinn
Iubhar
uchtgheal dob árd glaoidh, is Aodh beag ó Baoisgne mear, agus Tóin Iarainn ba dona sa bhFéinn, nach dtóigfeadh an Fhian ná an chríoch ar fad
Roighne rosc-ghlas an curaidh prab, do chuirfeadh cath le neart a lámh, is Caol Cneisgheal mhic Criomhthainn mhóir, ar iomad slóigh do chuirfeadh ár
Cá bhfuil giolla teine Fhinn Ceann Carrach bhíodh ag créim na gcnámh
nó Fachtna fíochmhar na gcluas ngéar, do chluinfeadh an féar glas ag fás
Cár ghaibh díoghrais na laoch, Ollamh Mílidh nár éar neach, bile buadha Innse Fáil, i ngoil do rug bárr ar gach fear
Liathán Liagán
leigthe ó Luachra Deadhaidh, do throid i n-aghaidh Rígh na bhFiann, agus do bhuain a cheann den Mhacámh Mór, an laoch ba cródha le na linn
Dá mbeid na laochra seo beo, ba mhór a ngleo 'bhur ndiaidh anocht, 's go marbhfainn oiread le coin na bhFian, agus tharsta dhá fhiadh is torc
Ó d'imthigh Clanna Móirne na laoch, is Clanna Baoisgne thóig cíos i gcéin, nó Clanna Smóil na gcath cruaidh mo mhíle truaighe sinn 'na ndéidh
De Chlanna Míleadh na flaithí thuas, buidhean uasal nár thuill táir, coraidhe cródha neartmhar tréan, 's ba fada a réim i nInnis Fáil
Míle is fiche do bhíodar ann, is ba minic a nglaimh i nGleann na Smól, agus i mBinn Éadair na mbarc mbreac, do chruinnighdís gach cath um neoin
Is iomdha fleadh fhairsing, fhial do rinne siad i nAlmhain úir, i gCéis Chorainn is i dTeamhair mhóir do ghníodh go leór de chleasa lúth
Ní tháinig is ní thiocfa choidhch', do Chlanna Míleadh na gcéim n-árd óig-fhir chrodha mar an bhFéinn, ar eineach, ar léigheann, 'sar neart lámh
Ar nochdadh meirge i dtús slóigh, 's ar mbronnadh seoid i measg cháich, ar sheilg, ar imirt, is ar ghaois, ar suirghe go caoin is ar shnámh
Ó chuadar uile fá seach do éag, 's gur cadhain i gcéin sinn dá ndíth, god dhéanfas tusa is mise, a shiúr, nó an beo thú i bhfad 'mo dhiaidh
A shiúr dhílis an iomad áigh, do chí mo bhás agus mo ghleo, sgaramhain leat is ní hé mo bhás, orm anois an cás is mó
A Sgeoláin mhire na gcleas lúth, i seilg fuair cliú is budh déine tóir, is siad mo choin-se agus tú, ceannphuirt bruidhin an Rátha Móir
A Sgeoláin mhilis, a phlúr na gcon, do b'fhearr son dár mharbh fiadh, teann thusa th'ucht le m'ucht, sul a gcuirfe tú mo chorp i gcriaidh
Uch
uch
is bocht an sgéal, mar sgar an t-éag sinn go bráth, cona Fhinn is Chonáin Mhaoil, is go mb'fhada ar saoghal i nInnis Fáil
Tóig mo lia ós mo leacht, déan-sa m'fheart, uch
is feabhadh siúd, go gcaoine tú, a chara, mo bhás, is go sile tú lán do dhá shúl
Guilid go searbh ar aon, 's ba héigean gur maoith mo dheor, ar tráth thug sí, an dobhar-chú do mo chú-sa teora póg
Ar dheireadh an oidheadha seo sa tsnámh, d'imthigh an dá choin gan mhairg, agus ó d'imthigh mo chú féin 'na ndéidh, is ró-bheag mo spéis ina seilg
AN T-AMHRÁN
Gach peacach dá bhfaca mé féin ariamh, 's dar bhfeasach gur leanas do bhéasa baoith', Abradh sé Paidir is Cré chum Chríost don tsagart bhocht cheangail le chéile an laoidh
Finit le Tomás Ó Caiside, 9th of Sept , 1773
Intervallo viae fessis prestare videtur, qui, notat inscriptus, milia multa, lapis
Is buadhartha, glugartha taoim, 'tuitim i n-ársaidheacht bhróin, 's go dtugann fáth mo thuirse orm, tuilleadh 's mo sháith dighe d'ól
Ag ól go minic fairre cuideachta an tsár-chroidhe mhóir, 's ní beo mise mar dhuine ach an lá bhím farró, Nach gártha an tubaiste nár aithris siúd Cato riamh, nó Obhid file, fuair tuigse ar mhnáibh do riar, Bíd ar nós an leinbh nach aoibhinn is nach áil gan biadh, ní beo ibh-se gan fir, agus ní háil libh iad
NA hAMHRÁIN
AN CAISDEACH BÁN
Thug mé an ruaig údan ó mhullach na Cruaiche Chugad anuas 'un an tSléibhe Báin Ar thuairisg an chailín a d'fhág m'intinn buadhartha d'fhág lear is ruaig orm go bhfagha mé an bás; d'at mo ghuaillí go snuich mo chluasa Agus fuair mé fuagradh glan géar, ó'n mbás, Is níl duine dhá gcuala mo sgéal an uair sin Nachar dhubhairt go mba truagh bocht an Caisdeach bán
Ar cheann an staighre tá plúr gach maighdean 'Sí siúd meidhreog an bhrollaigh bháin: Is truagh nach liom í gan buaibh ná punt í Is í bheith gan chunntas liom ar láimh
Dhéanfainn teach mór dhi ar shúil an bhóthair Agus chuirfinn cóiste faoi n-a clainn, Is a chúilín eomra, dhá mblighteá bó dhom, In do cheangal foghmhair ní chuirfinn suim
Nach aisteach an réasún le gur chuir tú i gcéill dom Nach bhfásfadh an féar thríd an talamh aníos, Nach ndéanfadh an ghealach solas do Éirinn Is nach lasfadh na réalta i dtús na hoidhche
Níl brígh ná spreacadh i dteas na gréine, Is go snámha na héisg ar an muir gan braon; Is go n-éirighe na tuilte chomh hárd leis na sléibhtibh Go deo ní thréigfe mé grádh mo chroidhe
Agus bhí mé sealad ag foghluim Béarla, Agus dubhairt an chléir go mba mhaith mo chaint, An fhad úd eile gan onnsa céille Ach mar na héiníní faoi bharr na gcrann; Amuigh san oidhche gan fasgadh ná dídean, Agus sneachta dhá shíor-chur fó íochtar gleann; 'Gus a chúilín donn-deas ar chaill mé na grádhaimh leat, Nár fhágha tú na grástaí mur n-éaluighir liom
Bhí mé i gcoláiste go ham mo bhearrtha Agus ins an árd-sgoil ar feadh chúig mbliadhan Go bhfuair mé oideachas agus comhairle ón Eaglais Ach faraor cráidhte, a bhris mé thríd
Is ríogh-mhór m'fhaitchíos roimh Rígh na ngrásta Nach bhfuil sé i ndán go dtiocfad saor, Mar is mó mo pheacaidh ná leath Chruach Phádraic Mar gheall ar ghrádh a thug mé dho inghin maoir
Siúd í tharainn í an eala bhán, deas, Agus í chomh gléasta le bean ar bith; Truagh mar geineadh í i mbruinn a máthar, Mar is le haghaidh mo bháis a rugadh í
Níl bun cíbe ná tulán tímchill Ná gleanntán aoibhinn a mbíonn mo ghrádh Nach bhfuil ceol dá sheinnm ann de ló is d'oidhche Is go bhfóire Críosta ar an gCaisdeach Bán
Aisling bhréagach a facthas aréir dhom Go raibh mé 'm'aonraic ar leabaidh chlumhach Go dtáinig an spéir-bhean is gur shín sí taobh liom Ba deise féachaint agus leagan súl: Bhí cum mín cailce aici mar choinnill léimnighe, A folt go féar léi a' fás go dlúth; Bhí an bhráighe ba gile aici ná an sneachta ar thaobh cnuic, Sé bháisigh mé agus na céadtha liom
Aisling bhréagach a conaictheas aréir dhom, Agus gheit sí mé thrí lár mo shuain, Go raibh aindirín chaoin-deas na gcíocha cruinn-gheal Sínte síos liom, taobh ar thaobh
Ar ionntodh tharm dhom go tapaidh lúthmhar 'Un breith ar chúl uirthi bhí tanaidh, tréan, Ní bhfuair mé agam ann ach binn den tsúsa Agus d'fhágaibh sin brúighte mé le mo shaoghal
BÉAL ÁTHA hAMHNAS
A mhíle gradh, ná bíodh ort gráin, Fá do bheith dáltach liom-sa, Is gur dual dam bárr na cúige fháil, Is ó mhná ní fhághaim-se diúltadh
Is liom thú féin, upon my faith, I n-ainneoin chléirc na cúige, Is a chúl na gcraobh, más roghain leat mé, Umhlaigh agus béidhmuid cúiteach
Do bhraoithe ganna is do phíob gheal bhreágh Do ghruaidhe le lasadh is do mhín-rosg lághach, Do leaca chaoin is do rosg mar aol, Is ar dhath na gcaor do ghruaidhe atá
Do chraobh-fholt daithte mar eite an fhiaigh, Scaptha, sgartha leat-sa síos; Gluais gan spás le fúad mar táim, Go dúithche shéimh na n-Ultach
God-é 'n fáth mo phlé re mnáibh an tsaoghail, Is dá bhfásgadh re mo chroidhe isteach, Cumadh bhéarsaí is dánta Gaedhilge, Agus an lá na dhiaigh sin díomhaoineach
Mo lámh ar chéachta ná'r spád ghlan ghéar, Ná'r ghréap a's mé spréidheadh an aoiligh, Is nár bh'fhearr dham féin bheith dáltach léithe, Ná spáirn le cléirc an tsaoghail-se
Och
och ón
is mé ceann gan chéill, Nach ndearna comhairle mo mháithrín féin, Is gurb í dubhairt gan amhrus liom san am sin, Béal Átha h-Amhnas seachuin trá
Nár bh'fhearr dham féin dul don Spáinn, Ná bheith aig an gcléirc so choidh' fá cháin, A bhuachaill, téid air do dhóchus féin, Fá dhídean sgéith na n-Ultach
FAOISDIN UÍ CHAISIDE
Treabhadh i ngardha, fál ná fuirseadh, Turn ní dhearnas ariamh go fóill Níor stop mo lámh ó aon chás dusgadhach, Tóigim troid i dtigh an óil
I n-aimsir ghradha is lugh' deirim paidreach', I lár an troisge is mó 'ním craos, Imrighim cárdaí, cáinim, ceilim, Súd í m'ealadhain ó thús mo shaoghail
Is truagh mo sgéal, a' tigheacht an earraigh, Níl mo theach i gcaoi ná i ndóigh, Dalladh mé is ní léar dham an bealach, Is truagh mo shamhail i bpianta bróin
Cíos an Ríogh ná 'n t-airgead teallaigh, Ní nár íoc mé ariamh go fóill, Ach déanamh gach slighe 'un pighinneacha a thacar, Is dá gcur i dtaisge i dtigh an óil
A Mháire, a chuisle, a bhláth gach finne, Lámh an einnigh aniar ón áigh, A bhéal is binne ná'n chúach air bile, d'fhágaibh tú mise i bpianta báis
Ní léar dham réalta, grian ná gealach, Le méid mo ghean ort, a chluanaidhe mná, A spéir-bhean mhánla mharbhuigh tú ar fad mé, Is truagh gan d'fhallaing fúm go lá
Do b'aitigh liom-sa bheith 'pógadh mo chéad-searc Agus a' sgapadh mo chisde léi gach ló, Mo lámh ina brollach is mé dá mealladh, Béilín meala is a gruaidh mar an rós
A chailín an tighe i bhfuil an choinneall lasta, Is mithid sgur agus leigean dó, Má mheasann tú, a Bhriain, go bhfuil mé saor ó pheacadh Fillfead ar an ealadhain chéadna fós
A MHÁIRE, A CHUISLE
A Mháire, a chuisle, a bhláth na finne, géag an einigh aniar ón n-ár, Béal is binne ná'n chuach ar bile, d'fhágaibh tú mise i n-iargnó báis
Ní léar dham coinnioll, clár ná fuireann ó do mhisge, a raé bheag mná, A stáid-bhean mh'arthan, mhéadaigh tú ar m'arainn, ó gan d'fhallaing fúm go lá
Shiubhail mé Ardach' is go CionntSáile, go Droichead Átha is ar m'ais arís, Go Ceatharlach is go Dún Padraig, samhail Mháire ní fhaca mé
Cóisdí árda ar eachraidh bána, marcshlúagh ghallda a' troid fán mnaoí, Ó d'imthigh tú, a ghrádh, go dtige tú slán, is go ndéanfadh do sgáile solus gan grian
Iomarcaidh cómhairle bhí air an óig-mhnaoi d'fhágaibh an dólás mór so ar mo chroidhe, Mur bláth nóinín d'fhás ar mhóinín siad na rósaí dearg agus buidhe
Gach aon dlaoi ór-bhuidhe dá folt ómra, is iad ag tuirling léithe síos, 'Ar bhás a bhfuil beó agam, is tú do bhreóidh mé, is d'fhágais arainn thrí mo chroidhe
Sí Máire go deimhin, an planda leinbh is séimhigh dheise dá bhfuil le fagháil, A píob mar an lile, a súil mar an criostal, a gruaidhe is deirge ná rós dá bhreághacht
Dochtúirí na cruinne is a gcruinniú uile, nár mhór an cumas a gcur ar fagháil, Ní leigheosadh an arainn tá dul thríom trasna, ach póigín mheala ó do bhéilín tláith
BRIGHID NÍ BHEIRN
A stáid-bhean bhreágh dhá dtug mé grádh, Mo chreach
mo chrádh
nach liom-sa thú, Nach bhfuil ó Phárthus ní le fáil, Bhéarfadh lá do fhortacht dhamh
Mar bhfágha mé páisde a' bhrollaigh bháin, Is gur gile a bráigh ná 'n eala ar tuinn, A mín-chrobh méar do sheinnfeadh ar théad, Ós ag an spéir-bhean go cinnte tá
Is truagh gan mé is ruain mo chléibh I ngleanntán sléibhe ná i n-alt chois cúain, Is gan neach dár ngaobhar ó dheas go hÉirne, Ach cúach na gcraobh agus í seinnm cheoil
A chúl na lúb, triall feasta 'un siubhail, Agus tóig an chumhaidh so arís dhíom féin, Is gur leigeas mo rún lé do bhéilín dlúith, Agus m'annsacht thú thar mnáibh an tsaoghail
AN BRÁITHRÍN BUADHARTHA
Tá'n saoghal seo crosta, tá'n dligheadh ro-láidir, Is ní bhfuighinn ón bPápa thú a phósadh liom, Ach dhá dtagtá liomsa ar chúl an gháirdín Nó go bhfaghamais fagháil ann cead súgartha is grinn
Siúd í tharm í an eala ghléigeal, Agus sé mo léan géar mar rugadh í, Mar an oidhche a geineadh í i mbruinn a máthar, Gur le haghaidh mo bháis a cumadh í
Níor bhaist mé leanbh ó
ar bith ariamh ná páistín Ach an péirlín bán úd a chrádh mo chroidhe, Agus a aoin-mhic Muire agus a Rí na ngrásta, Nach claoidhte an cás mé bheith i ngrádh le mnaoi
An bhrionglóidigh bhréagach a tháinig aréir, ó
Agam féin agus mé in mo shuan, Go dtáinig an spéir-bhean is gur shín sí taobh liom, Ba deise a féachaint agus a leagan súl
Bhí an cum ba coinnle uirthi ná an cansaí
ag léimnigh, Bhí a folt dhá réir sin is é ag fás go dlúth, Bhí an bhrághaid ba gile uirthi ná'n sneachta ar thaobh cnuic, Is a haghaidh dhá réir sin mar bláth bán na n-ubhall
Tiubhra mé an chuairt seo go turus na Cruaiche Agus ar ais arís 'un an tSléibhe Bháin Ag síor-chur thuairisg mo chailín stuamdha A rinne gual dubh de mo chroidhe in mo lár
Aidhe, d'at mo ghuaille go dtí mo chluasa, Agus fuair mé fuagra glan, géar ón mbás, Níl duine dhár chuala mo sgéal an uair sin Nár dhubhairt go mba truagh bocht é an Caisideach Bán
Dhá mbeinn 'mo bhádóir is deas a shnámhfainn Ins gach cearda dá mbeadh mo ruain, Bheinn dhá leanamhaint thríd an tuile bháidhte Agus a' dul le fánaidh ó thuinn go tuinn
Bheinn dá fásgadh fá n-a bán-chrios, Nó idir mo dhá láimh, má b'fhada í an oidhch', Is gurb é a n-iarrfainn d'athchuinge ar Rígh na ngrásta Aon phóigín amháin a fhagháil ó stór mo chroidhe
DUANTA ÉAMUINN UÍ CHAISIDE
CINNIM COMHAIRLE LE DIA
Cinnim comhairle le Dia le haonmhac muirneach Maria is múineadh mé ar mo leas an Dúileamh nacha déan mh'aimhleas
Ar mbeith anbhfann ársaidh dhamh ar lorg éigeas is ollamh idir ghallaibh ghuirt Logha fachain mh'uilc an chomhrogha
Clann ar a dtáinig treabha trí mhic Mílidh airmsheana cia díbh dana déinim dóich síol Éibhir, Ír nó Eireamhóin
Ar gcur comhairle 'na dháil, Críost cruthaightheóir an domhnáin go mín im' meanmain do chuir sliocht ÍR leanbaigh do leanmhuin
Fionnaim gurab í mo leas an chomhairle air ar chinneas, ó siad nár fheall ar ollamh 's gurb iad dob fhearr fhuaradar
Fachtna Fáthach mac Rosa rí rathmhar mar chualasa: níor bhaois a bhuaidh, nó a ghairm, a ghaois do fuair an forainm
Ar éigse ó do bhí bail cía díbh do chuaidh tar Chathbhaidh níor dhocht a dhaonnacht dar leam dhá laochdhacht níor locht léigheann
Ollamh Fódhla fuair d'anáir tar ríoghaibh phuirt Pharthaláin a ainm cé chuire ar chalmacht, a ghairm uile ón ollamhnacht
Bile buadhach Mhuighe Sléacht Tadhg Ó Rodaighe an ríghgéag do fhás go húr a hEamhain, comh-ghnás a ghlún geinealaigh
File féata nar bhris móid, Tadhg toirbheartach mac Gearóid, seanchaidh saor Innse Fáil, teanchair na gcaor do chongbháil
Eochair na héigse uile, Tadhg rathmhar Ó Rodaighe, don choiléar chloch is buaine, coiléan con na Craobhruaidhe
Ar mhuir mhóir an léighinn láin snámhaidh seisiomh go neamhnáir, toimhsidh na troighthe tré a lár, doirsi, a froighthe a hurlár
Madh dleacht fial do rádha ris ní fhéadann aos an aimhlis a rádh nach maith an mílidh tá na shaith do sheandaoinibh
Uaisle Fódhla isan bhfear eagna, fortún thart timcheall is ádh buaidhe dá bhunadh, sár na huaisle d'árdughadh
Atáid na trí tréithe ann, eagna, fuil, féile, fulang, a cháil do chleith ní linne, ní breith le báidh fírinne
Ní raibh i sídh Bhóinne Breagh aoibhneas nach bhfuil na thimcheall 'na bhrugh díonmhar, duasach, bog, líonmhar cnuasach mo charad
Iomad ilcheol, miodh is lionn fíon franncach imirt fithcheall fá bheannaibh an bhrogha bhric, 'sgach teangaidh ón Tor táinic
Leabhair iris Achaidh Airt tána, toghla, is tochmhairc ceasda súadh agá sgaoileadh freasdal druadh is deaghdhaoineadh
Seanchus sean-aibhneadh Éireann, a loch, a cnoc, a caithbhéimeann, a dún, a dionn, a bailte, ag mionn súl na saormhaicne
Ciodh maith airgead, agus ór ciodh maith corma is comhól is fearr an Coimdhe do chum oirne nach teann fá dtugann
Tuigeadh Tadhg mac Gearóid óig nach leg
gur cóir tréigean don Trionnóid an saoghal sanntach, salach, baoghal, annsacht urbhadhach
Ádhradh an t-athair neamhdha déanadh toil an tighearna chongbhas connailbhe mhór linn dhó mar chomhairle cinnim
Taobhaim mh'anam le mac Muire aon Dia suthain síoruidhe 'sní taobh thollairbhe ro feas caomh an chomhairle chinneas
Ní déanta dearmad do Nualaith don mhnaoi Mhuimhnigh mhórualaigh an chaoinbhean is cían ó 't cheas ag ríar aoidheadh is éigeas
Éimher inghean Fhorghuill Mhonach don mhnaoi-se is meadh shonnradhach i bhfoighid, i bhféile, i meas goirid ó chéile a gcoibhneas
Dár dhearlaigh ní díomdhach neach, ná, do mo dhóich, Dia dúileach ciodh saith fir ó na féasta, gach maith dhi ní dóidhéanta
Bán-shruth Finne, is siolla do ainm na mná 'san dárna siolla san tsionnach bheag mheabhlach lághach tá an treas siolla go fuineadh gach am nó lá mo ghrádh dhá sloinneadh mac miochair don lionnmhuir láin
SLÁN FÁ ÉIRGHE ELÍSE
Iar dteacht on mbás do dheirbhshiair Thaidhg, Elís ní Rodaighe, A
1704, a mí Júin óir do haithriseadh a bás don ghalar bhreac go coitcheanna an tráth sin, do chuir Éamonn Ó Caiside na rainn so do dhán casbhairdne chuici-si
Slán fá éirghe Elíse bláth na sgéimhe an searc-mhnaoi-se bárr ar phéin mo bheagchroidh-se i dtámh 'na déidh dá ndeachmaoisne
Ríoghan ruithneach, mhonghbuidhe, chríonna, chruithgheal, leanbuidhe, cheasdach, eolach, ollmhuidhe, chneasda cheólach cheannsuidhe
An bhé 'na cat chualabhar san saoirinnse sháireochadh; gach gné ghalair ghuasachtaigh saoilimse go sláineochadh
Slán fád éirghe, a réalt an taoibhe tuaith, tá gan éclips d'éis mo bhrigh ghoid uaim do thásg ó bhéal go béal sa tírsi chuaidh is fearr an sgéal gan mé bheith sínte ar th'uaigh
TADHG Ó RODAIGHE
Cá dream is fearr ná sliocht ÍR drong da nach déanta dimbrígh curaidh chróghlan Chláir Logha móradh áigh, is eangnomha
Gach áit i nÉirinn uile ar chomhnaigh clann Rudhraidhe budh leosan buaidh gach báire leosan duain gach deaghdháimhe
Dream do chuir a gcíos i bhfad na tríatha tháinig romhad a chrú fírfheadhna Uladh a shúgh fíneamhna ar bhfuarughadh
Iomdha dream ar a sliocht soin nach saoiltear le gach seanchaidh do shíol mínbheach gach muighe dhíobh go díreach Roduighe
Tadhg ó Rodaighe, rún ban, file fial, duine uasal, fear dár dhual deargadh i dtreas, cuan is cealgadh na n-éigeas
Laoch mar Laoghaire Buadhach, nó mar Fhearghus fhearuallach, Scótus i Laidin dar linn: Mórtus aignidh is innill
Conghal Cláiringneach eile i gcath Mhuirne Molbhthuighe, nó Ceat ag teach Dath-Ó thall go teacht don chrodha Conall
Deaghmhac Colmáin ag díol dámh, mílidh maordha mar Mhongán, Fear Diadh ag tachar i dtreas, fial nach bhfaghthar a chóimeas
Athairne án an Gaoidhiol geal, Néidhe, Fircheirtne, nó Fítheal, sultmhar a mheas i measg dámh, fear churtha ceasd mar Dhallán
Tighearna Fiodhnach na bhfleadh Ó Rodaighe na ngormghreadh; ciodh dían, is déanta d'oineach an fial féata, foisdineach
An Coimdhe dhá chumhdach slán, aonmhac Gearóid 's a bhandál, bile go mbuaidh le silleadh file nach bhfuair aidhmhilleadh
'Sa chaoimhtheach d'fhuil Éibhir Fhinn don tshíol Éabha dob inghill bean gan braise, nár chlaon meang bean is taise taobh is timcheall
A ghaol na gcuradh nár bh'urus ar táin do chlódh an laoich Chonchulainn ba cumusach lámh i ngleódh an Ríogh Chonchobhair, is Conaill an Cearnach cóir is thrí mhic Uisneach, do chomairce ar Mháire an óigh
A rí do chruthaigh an chruinne 'san Ádhamhfhuil mhór a Íosa shuthain do fhulaing an pháis dod dheóin dár saoradh uile ar choirthibh ciodh ádhbhal dóibh ar naomhthacht Mhuire goir chugad sinn, lá an tinóil
TADHG Ó RODAIGHE
Mó ná mionca tríall go Tadhg tríath os Fiodhnach na n-óg n-árd comhfhorba 'sa lí mar ladhg fríth don radhg co rogharma bárd
Ní gan fhachain fuair an ghairm an tí nár chathuigh um chuirm a mhaith fa ionnmhus tug ainm do fhlaith Fiodhnach, modh, is muirn
Aosdacht na fola dhá bhfuil an daonnacht thoghas dá thail a ghaois, a ghéire, sa ghail gan baois acht bail féile fair
Bárr ar bhronntoibh rug sliocht ÍR ón am dob orrdhuirc an chlíar dhá n-athchur
le reacht na ríogh le neart gníomh gur fhasdsad iad
Ó uaisle Fódhla is gníomh is buaine, sona síol Róigh sliocht Chonmhaic do chuir i gcéill i n-iocht gur chéim cómhraic dhóibh
Ciar, is Corc, is Conmhac caomh tríar gan locht i gcomhrac chruaidh do chloinn Fhearghuis fhéil mhic Róigh geal-ghais don fhóir fhéil rug buaidh
Do chinn Conmhac ar an gcloinn an bhorbshlat nár shlim dob ard crainn dob orrdhairc os gach coill ar chlainn Chonmhaic do chinn Tadhg
Ar fhéile, ar oirbheart, ar áoibh ar dhéine thoirbheart do dháimh ar bhronnadh airgid, is óir moladh is dóich nach dtéid i dtráigh
Seadh i séaduibh nocha gcuir an mheadh do mhéaduigh ar bail ainm orrdhairc gan claon cuil ar ó gConmhaic an sáor saith
Gach ollmha úr ar an sgál ag súr na gcollchas go bhfuair an tobar ór fhás a bhfréamh lán a bhéil dá dtoradh tuair
Fear ó Árainn na naomh náir fear ó Mháigh, is fear ó Mhuaidh
Go himtheacht dóibh ní bhfuar faill m'inntleacht uam nó gur bhuing le dhá bhliadhain beag nach caill gan cead rainn, fá riaghail dtruim
Ar ndul damhsa is an dún mh'annsa dul san mbrugh mbán do-chíu mílidh Mhuighe Réin Rígh-gein d'fhéin is gloine grán
Fuaras san mbrugh is bláith buird sluagh nach scuch le gáir ngairg
níor thearc críoch dá dtugsad tuilg searc gach uird sa mionn gan mhairg
Roighne ríoghan ag cur ghréas soillse ag síorbhrath lucht na ndúas na báird ag moladh a mbéas os áird, bu ghléas do ghoradh cluas
Ollamhain ann, is aos ciúil nár bhfann fodhomhoin 'na dtreoir mar nach gceilid críoch gach iúil gheibhid gan ghrúig fíon is feoil
Fuaras Tadhg ag teagasg druadh i measg na sluagh sin go ceart iomad saoitheadh sean is suadh ag sgaoileadh uadh sa' cur cheast
Eiseamh ag fuasgladh na gceast 'na bhreitheamh cheart ann gach cás dul dá shaighidh leam níor leasg uch gan mé na measg go bráth
Féinnidh Fiodhnach grádh na gclíar, géillidh le gnás bíodhbha dhó, saidhbhreas na mbocht is a mbiadh, airgtheach na n-olc ón sia gó
Brughaidh nach dtéid céim ar gcúl mar Lughaidh léir léim gach ágh, nó Laoch Liathmhuine dob úr, mo chaomh cialluidhe, mo ghrádh
Nó mac Colmáin saoirfhear sáimh ar chongbháil aoidheadh gach uair an Donn deud-ghathach gan ghráin nó Conn ceudchathach ar bhuaidh
Nó do bhráthair Cú na gcleas nó Cú Raoi i dtreas nár thim nó Fear Diadh mac Damháin deas an nia' sa neart nár bha slim
Oighreacht an oinigh do ghabh oirbheart ó nach doiligh dol gan acht féile is grádh 'na ghar ádhbhar cléire a chur tar modh
Gach aimsir atá gan teacht dár thairngir Pádraic na bport aige is fearr a bhfios go beacht geall gan laige a lios ag bocht
Do chuir Tadhg fán bhféile fál mur laghdadh péine dá phór, tá ag triathfhuil ÍR gach tráth, is biaidh go bráth ní asa mhó
Don chathair neamhdha tá mo thriall, 'sgo bhfaghaidh dhamh ó Dhía an Óigh Muire mhórmhuirneach na rún Cómhuirleach san múr is mó
Inghean Donnchaidh, dreach mar ghrís finnbhean chonchuir nár chleacht crúas searc na cléire in gach cás madh ceart an gnás déine dúas
Fíonfhuil Fhíacha, is Chormaic Chais san ríoghain riaras 'na lios clíara is cearrbhaigh go tais Níamh Dhál gCais, nár iarr a bhfios
Aobhdha a haigneadh thar gach mnaoi, naomhtha a caidreabh le gach cléir, bhraith a gáire, a gean sa gnaoí a háille chaomh, a maith sa méin
Gach a bhfuair ó Dhía na ndúl an sduaigh ón sia dúr is brón ní hiongnadh 's nach diomdhach damh dhá hionnmhus cá hádh is mó
A shuairc leanbuidhe gan ainbhfios i n-aoin-eolus dar luaidh Cairbre, nó tairngeartaigh Chrích Fódhla buaidh labhra ort gan dearmad, gan díth cómhachta a ua Fearghuis nár mheabhraigh na claon-nósa
FAOILIDH TEAMHAIR
Faoilidh Teamhair, Teathba is Fiadhmhaigh caoimh, críoch Mhaighe Rath 's Magh nEalta miadhach, mín, Magh nÍthe theas, Magh Glas, is tiar Magh Aoil, fá fhíor-mhac th'athar theacht 'na thriath don tír
Faoilidh leatsa gealach grían is gaoth, faoilidh sreabha talamh sliabh is fraoch, EasCraoibhe, Eas Dara, Teamhair
is niamh-phuirt Laoighis, fá aoíbh ó do theacht gan bhasgadh, a Bhriain, don tír
Is maoth gach magh gan fhearthainn dhian acht braoín, is lí eatha ó theas na críadh gan díosg, is baoth na ba 'sa lacht ag biathadh laogh is daoine lag ó theacht don tríath-mhacaomh
Is craobhach glas gach feadh ó ghrían-ghal laoí, is líonmhar beacha ag teagar níamh-sgath mín, is taobh gach abhann ag fras-chur iasgaigh i dtír, má bhírsi id' cheart bíaidh neart san liaigh arís
Níor ríoghadh i dTeamhair neach ó thuidheacht na nGaedheal, acht aon Cheann Cait na n-aitheach bfíata ndaor, nar gháolmhar leat fá seach, a Bhriain, gach táobh, a ríomh dob fheasach dhamh, más fiadhain fíor
A gháol na bhfear nár reacadh aríamh a n-aoir an ríogh-mhac Fachtna searc na gcliar 's gach draoí 's na laoch nach lamhadh neach i ngliaidh a bhfíoch do mhíle beatha, is bhainis fiabhras dínn
A mhianach glan gan sal den Niall-fhuil ríogh le bhfríth na frasa ó neamh chum ríar gach aoin is sleachta Ír do fhastachadh cliar na ccríoch tá an ghaoth a ndeas le teacht do Bhrían don tír
Dod' ghaol an fear thug Sgáthach níata is Aoif' ar dhíth a mhac, cidh neartmhar iad a ndís, do rinne leacht is feart Fhir Dhiadh is Con Rí, is nár madhmadh aige a haithle i ngliaidh an gníomh
Dod' ghaol dom mheas an ghasraidh sgíamhach chaoín, chuir cíos ar fad go hAlp' 's go grían-shruth Níl, ar chríochaibh Mead is Persia, cia cian an tslighe, tá th'aois gan teacht, is ní leat gan Día do ghuidhe
Is trí mic Eachach bhean do Fhiachaigh an ríghe tre fhíoch a gcath an cnap sna dhiaidh d'fhuil Ír ó bhraoch na Banna thart go dían-Drobhaois le sníomhadh sleagh i gcneasaibh niadh is laoch
Má chír an mac-sa ag teacht ó ghliaidh, a Bhríghid, ar bhaoth-each bhras, dar leat gur Liath Macha í is le clí an ghaisgidh seachtar siar an cloidheamh do bhí ar a sheal ag Hector fíal-mhac Prímh
Is craoísech fhada leathan d'iarann righin do bhíodh ag leadradh cath ag tríath Ó nUidhir, is na mílte fear ag teacht na dhiaidh gach taobh, budh haoibhinn leat bheith aige ríamh mar mhnaoí
A mhílidh Mhacha, a fhlaith Óirghialla chaoímh go crích do bheatha madh goirid cian do shaoghal, ná bíodh gan searc is eagla Dia do shíor tug dhíbhsi maise phearsa, ciall is gnaoi
Ná claon do bhreath ná cleacht gan t'fhiacha a dhíol, ná daor an lag don tsaith a bhíos ar ghaoi, ná biodh id' chaidreamh an fear d'iarrfadh bríb, nó an craosach bradach seachain íad a ndias
Na críocha cearta do aithin Dia dil dhíot, aoibhne flaithis is teach an diabhail daoir, gan aon san bhfeart id aice acht piasta is daoil, is dírghe breath gan fhala
Tríath na ríogh
Is nach bíonn cead tagra ag neach i ndíaidh a dhlighidh bíodh id' mheabhair, altuigh Dia gach laoi ísligh h'aigneadh neartaigh clíara Críost is budh faoilidh leat na treabha ó líath go naoidhean
FAOILIDH FIR-MHANACH ANOCHT
Faoilidh Fir-Mhanach anocht faoilidh an Éirne éadtrocht faoilidh an fonn is an fiodh faoilidh an drong do díbriodh
Faoilidh a muighe míne faoilidh cluidh a coigcríche faoilidh a hinbhir sa hiasg faoilidh imill na n-árd-riasg
Faoilidh a sléibhte sealga faoilidh fós a fianlearga is saithe saidhbhre na bhfeadh d'aithle aidhbhle a n-airgneadh
Iomad cnuas ag cromadh craobh blátha sgoth sgiamhach bhfionnmhaoth ag tairngire ar dtriath do theacht ainglidhe a thriall don tuaisceart
Brian Bóroimhe Fhearmanach Brian bríoghmhar na nÉireannach an Brian is triathamhla triall sgiath is cliath-chabhra Oirghiall
Mag Uidhir meadhrach ar dtriath mac Conchonnacht na ngrodghliadh mhic Aodh' an fial ba bhádhach, ní baoth Brian ciodh ioldánach
Solamh i gcríonnacht, i gcéill, an rí Dábhidh ar dheighmhéin, Abraham i n-umhla Brian, tábhacht-chlann
urghlan Oirghiall
Foighid Iób do bhí aige furtacht fair ba dóchaide le'r chlaoidh an curadh cleasach do bhaoi na bhrughaidh imreasnach
Aitheach aigbhéil ba géar spraic do bhí uair isin Afraic gan mnaoi do mháthair go raibh laoi gan bhráthair gan athair
Mac don talamh an t-aitheach sin-sgéal fíre comhuidheach Antéon mac Terrae teann léon ar loinne luaidheam
Dob ághmhar Afraic le a linn, thigeadh gach laoch fa a thuairim, a mbuaidh do bheireadh ar neart, fa dheireadh go bhfuair feillbheart
Chuaidh fá chríochaibh na cruinne nós an niadh sa neartmhaire 's go n-aidhbhleadh go baoth a bhruth ó thaidhleadh a thaobh talamh
Afraic ba saidhbhir sona d'iomarcuidh a iomghona, ag ciorrbhadh laoch léidmeach lonn iongnadh éigneach a chomhlann
San am sin, níor ghó a ghal, An Gréagach Earcoil uasal, do thóg a chlú fán chruinne, a chlódh níor dhú d'aonduine
Gabhuis a gharmain na ghlaic, gluaisis annsin don Afraic, níor chadail i gcéil go cóir go bhfacaidh féin an fomhóir
Troidid ar aon réraile is níor chomhlann ciallaidhe do chuaidh i ngobhail na ngleann fuaim is foghair a mbéimeann
Fortamhlaidhis Earcoil air, buailis a thaobh fon talmhain; ba léir ón talamh a threise go hathlamh d'éis a aindeise
Snadhmaid na righthe reamhra thar na formnaibh fearamhla claonaid a gcneasa araon traothaid treasa na macaomh
Tógbhuis Earcoil níor gníomh gann eisiomh os árd a ghualann níor leig ar lár órdlach dhe gur chrádh compar a chroidhe
Crochuis i gcroich i n-áirde Anteon gan aoncháirde gan tompa uime chum uilc mar shompla uile d'Afruic
Aon mar an aitheach ní bhfuil ach Coirenél corr Curaidh gan fios a gheiniolaigh gloin ach d'fhuil eisiodhain Ádhaimh
Fuair sé ón talamh táinte mar an aitheach réamhráidhte gur chlaoidh Earcoil FhearManach neartghoil is aoibh Albanach
Is tú oighre h'athar ann mhic ConChonnacht na gcomhlann a aith-Earcoil chláir Chodhail raithshearcoigh sháimh shíodhamhail
A airdrí Eamhna uaine, a choiléin Con Craobhruaidhe, Coraidh idir chnáimh is cois os comhair cáich do chrochois
Ní beo neach gan náire ann, mar tá Coruidh ón chomhlann, gan braon i gcuislinn 'na chorp caoch ón chuisrinn a iomlot
A Earcoil oirghiallach dil, a cheann caingne shíol Uidhir chuir an Coimdhe sonus ort le bhfuil foirne dhá bhfortacht
Mag Uidhir sa mhac thusa mar tá mh'aois is mh'eolasa, ód thoigheacht, a thriath, do dligh bhur n-oireacht bheith fial, faoilidh
Bean mar Bhrigid ar áille inghean Éibhir Easpáine Bera bhláthmhar mhoingfhionn uill ba máthair d'Oilioll Oluim
Uaisle Gaedheal Bhanbha Bregh is fíorfhuil Ghall 'na timcheall an bhean nach maoidhmheach ar mhaith mo chean caoimhtheacha comhmaith
Ón cháil cluinid Fir-Mhanach ar an óigh nach urbhadhach mar do-ghní gach ní do dhligh dá dtí an tír ba faoilidh
TAIN BO GEANAINN Eachtra Clainne Tomáis Mhic Lóbuis, nó Tána Bó Geannain, ris a ráidhtear aiste Sheamuis gharbhghlóraigh Geannain agus Pháidin chirébigh Mhic Conríogh, dís daorbhallach codromunta ó ar fás substaind agus éifeacht na h-aiste seo 'nár ndéigh
Lá n-aon dár eirigh coimhling corráin, comóradh aonaigh agus luadhradh ar láidireacht idir dís daorbhallach dranntánach do chinél codarsnach Chlainne Tomáis Mhic Láidir Mhic Lóbuis,
meitheal mhórádhbhal bhodaigh do bhí ag mór-ghearradh maighidh agus macairí san mbaile dá ngoirtear Lios-Lachtna don taobh ó dheas do Chruachain Connachta,
Séamus garbh-ghlórach Mac Geannain agus Páidín círéabach Mac Conríogh a n-anmanna, dís bhrealláin' mhí-shásta, ó dtáinic iomad iomurmhaigh agus ceannairc etorra, ionus gur cáineadh cinéal, agus gur imdheargadh aithreacha, agus gur masluigheadh máithreacha, agus gur greannuigheadh gortuidhe, agus gur maoidheadh meirtne agus meathtacht, agus gur dearbhadh droch-dhuthchas, agus gur luaidheadh leathchuma agus truaillidheacht na díse sin leath ar leath dá chéile; agus ba h-é sin an chéad bhéim laochbhuailte bhí ag an dís chúl-ghaisgidheach sin ar aroile
Gidheadh iar gcaitheamh pruinn agus príomh-dhínéir dhóibh - óir amhail agus mar eirigheas misneach, meanman, agus mór-aigeantacht na n-uasal a n-aimsir feirge nó fíor-chalmachta is fírinneach go n-eirigheann borb-bhasdal agus burmuruas na mbodach ndíomsach naimhdighthe an tráth líonaid a mbruinn agus a méala do chinéal gach cnapasnach, gidheadh, ar dtraothadh a méala agus a mbruinn, traothaigh a dtábhacht agus a misneach agus téid a neart ar neimhnidh, acht cheana, níor thraothuigh teas ná tioslionnadh na díse roimh-ráidhte an tan do h-iomráidheadh arm-ghonadh agus árd-chomhrac eatorra agus sin ar dheireadh a ndínnéir go ndubhradar an laoidh, ag comhfhreagradh a chéile mar seo
Séamus Innis dom, ' a Pháidín mheirbh, nár sgar ariamh re geirb ar thóin, Cá bhfuair tusa ionnat féin a bheith ag dréim liom pféin ná le mo phór
Páidín Donus t'fhiafhraighe ort a thráill, do thuill fuath agus gráin na mban, Tá gach aen neach do mo phréimh lán don tsonas go léir thart
S
- I gcuan mharla agus gaineamh chruaidh fuair Mac Geannain buaidh ar ghníomh, I mbun caorach agus muc do bhíodh do stoc agus do shíol
P
- Clann Mic Geannain ar mbeith dhóibh ag ithe bhúr bhféir agus flith, Bhiodh sinne, clanna Conríogh, lán do thaois agus do mhin
S
- Éitheach sin, a Pháidín bhric, fuagraim gleic dá chur i gcéill Nó go ndíolfad ar do cheann le neart comhlainn meang do bhéil
P
- Ní rángas a neart is mé óg, tá mo mhéadal fós ag fás
Acht cheana, mo bhráthair Brian bainfidh sé stiall do do thár
S
- Tusa agus do bhráthair Brian an dá gheócach lé ar mian taois, Is air do chuirfinn mo Chubín chrón go dtachtfuinn le mo dhóid an dís
P
- Cuirfeadsa an Chlárach mar gheall, as ucht Bhriain is teann ar lár, Is gibé dhaoibh do loicfeas an troid fágtar é gan bhoin go bráth
A h-aithle na laoidh sin dubhairt Páidín le Séamus, do bhriathra bagaracha, leigean d'á chrapa crampbheil agus d'á mhuc ar gach mallainn agus d'á bhagar magamhail dho féin, agus nár bh'é an direóil dranntánach dob' aithne dho, óir go raibh bun agus baránta aige do chiarfadh agus do chróbhrisfeadh a chraicionn agus a chríon-chnámha gan choigilt "agus ainmnigh áit an chatha le chéile ar an láthair seo"
"Déanfadsa áit an chatha d'aínmniughadh do'n chorso
ag Lisín Uí Dhunacháin i gcomhgar machaire cruaidh agus móna ionnus má bhristear ár n-airm agus ár n-instremintí slaodbhuailte go bhfuigheam fóda fliucha fíormhóna agus dornóga daingne diúbhraice le freastal agus le fritheála ar a chéile ann; agus ní chuirfead fós fiosraighe ar an uair ná ar an aimsir acht gurab é amárach an lá óir cluinim gurab í an fhéil Pharthaláin atá ann; agus is dual agus is dleacht agus fós is dúthchas dom chinél a bheith bríoghmhar bolgneartmhar i n-aimsir na féile sin, óir is feólmhar an pota agus is méith an meacan agus is bláthmhar an phis agus an pónaire agus is géagach an gubáisde agus is gnáthach geamhdógaí cruithncachtan go coithchinn innte"
Agus ar n-a rádh sin do chuir d'fhiachaibh ar chléireach d'á chlann-mhaicne do thárla ar an láthair sin, eadhon, Cuathalán ceannnmhór O Ceirín leitir imdheargach
Chailinge do sgríobhadh chun Páidín go borb agus do rinne sé féin a deachtughadh go glic mar seo: "Freagair mise, a Bhriain Bhruimnigh, a fhir nach soilbhir aigne, Cosain bó comórtais Pháidín, chugat, a dhraigin, Chaillinge, Ar a hocht do'n chlog amárach, má tá dánacht an do chroidhe, A Lisín Uí Dhunacháin amhruidh, bhí armtha am' choinne, O shibhdille go súisde, ó chorrán buana go colltar, Ní bhfuil arm ar bith dá ghéire nach bhfuil ag Séamus ollamh
Cosain bó do bhráthar atá an árach an chomhlainn, Ar do bhás, a mhaoil mheathta, ná lámhaigh a teacht chun dóraing
Brisfead do chnámha críona agus bun do shróine salaiche, Is ní bheidh fiacal id' dhrainntse, acht 'na h-aon mhainnt bailbhe
Teacht chugainn dár bhfreagra ní leigfead duit ar eagla th' anma, Ar dtaobhughadh 'sé do dhubhshlán, a mhuirt thútáin na Banba
Ar gcríochnughadh na Chaillinge sin agus ar sgaradh le chéile dhóibh gan mhaith ná mór obair do dhéanamh d'á máighistir an lá san, gluaiseas Séamus go cúthail ceanníseal d'á thigh, agus ba mheirbh, mí-aigeantach 'mun am san é, óir do chaith calmacht agus cumas a croidhe le cáineadh Clainne Conríogh, ionus gur thraothuigh teas agus tréinlíonadh a bhruinne agus a mhéala, agus gur chuimhnigh aige féin go h-aithreach éagcaoineach ar chruas an chonnartha a n-a raibh Cubín fá chríochnughadh an chomhlainn sin, agus ar dteacht go h-ursain a thighe féin do, ní h-adhbhar misnigh ná mór-mheanman fuair ann, acht a bhean-chéile ag gol agus ag géarchaoineadh fá a dtárla d'arguin agus do bhriseadh d'á bothán an lá san
Oir ar mbeith amuigh dhi ag ceangal crotail agus cupóga do tháinig cú ghortach a comharsan don tigh ionus nár fhág oiread uibh éireóige dá raibh de bhiadh nó beatha soghluaiste i gcofair i gceis ná i gcuinneóig, gan chognadh, gan tslugadh, gan chraosól
Mar do chualaigh Séamus failbhe agus fíor-argain a bhotháin a gceann gach imnidhe agus gach anróidh dá raibh air, téid a luighe dh'á leabaigh gan líonadh gan lánphroinneadh agus fós gan lúsra na labhra le n-a mhnaoi ná le n-a leanbhaí, ní nár ghnáthach leis, agus ní do dhéanamh codalta ná ciúinis do chuaidh ann act ag caoineadh crostachta agus cruadhfhortuin an chonnartha a n-a raibh Cubín go ndubhairt an laoidh ann - - - -
Mo dhonus orm féin anocht, Is mór do rinneas d'olc mo mhná, Chuir mé an Cubín go cruaidh a dtrap Nách sgaoilfear as go bráth
Dá ndéanfainnse basdal go borb A measg meithle, is mo bholg lán, Níor chás nó gur chuireas mo mhart Mar árach as neart mo lámh
Argain mo bhotháin aniudh Le ar chailleas mo chuid agus mó thámh Tá ag fáisdeana dhom gan cheilt Nach dóigh dhomhsa súil ré h-áth
'S doiligh amárach dul a naghaidh Bhriain Le taosg meulladh nach tiac lán () Fear óg éifeachtach brúcht Ag séideadh an drúcht ar chách
Cá bhfios an dtiocfaidh an troch Agus go bhfuighinnse clú agus dhá bha Agus go mbéinn calma go h-éag 'S mo chineadh go tréan fó rath
Do b'fhéidir go bhfuil se tinn, 'S go mbeith trom-bhriseadh an ghill air féin, Nó gur fhágaidh Páidín amuigh Mo litir is nár chuir í a gcéill
Déanfadsa comhairle dheas Seachanóchad an treas gan díth, A dhul rompa san áit go moch 'Sgan fuireach, níor loic an gníomh
Fuireóchad go bhfeicead am' dháil Tortán éigin mar dháil Bhriain Go n-abrad leis má thig ann Gur leig thairis am an ghliaidh, Gluaisfead annsin dom thigh Is treise mo rith ná mo lámh, Ag imdheargadh clainne Conríogh Cluinfear mo ghlaoi go h-árd
Uamhan mo chroicinn agus mo chnámh Orm araoin agus grádh mo bhó, Agus gidh gur mór m'eagla roimh an mbás Cubín gur chailleas cás is mó
Ar gcríochnughadh an chómhráidh caointeanaigh sin dó, thuit tatarsnach agus trom-chodhladh air agus mar a bhí a chiall agus a chuimhne lán de smuainighthe siabhartha síor-chontrartha, ní raibh taidhbhse ná taisbeánadh ó neamh go h-íochtar Aiceron nach raibh dá thaidhbhreamh agus dá thaisbeánadh mar fhís agus mar aisling do, agus ameasg gach mearaighe eile dar leis féin go bhfeaca a naimhde buana
Páidín agus Brian ar thalamh an chomhraic, agus iad le chéile marbh gan anam ar a dtuitim araon re chéile i mbuille-chatha dhóibh, mar nach bhfuair siad a gcéile comhraic ann chun a ndíbhfeirge d'imirt air
Do chonnaic mar an gcéadna an Chlárach chaomhadharcach
árach an chatha, ceangailte cruaidhchoimhraighthe ar thaobh na tulcha gan fear a feithimh ná a fíorchoimeáda aice ar na tabhairt ann le Páidín, mar chruthughadh agus mar dhaingniughadh ar chonnradh an chomhraic
Bíodhgas Séamus as a thatarsnach agus as a throm-chodhladh ar bhfaicsint an amhairc sin do; óir ní fhacaigh ariamh 'na chodhladh ná 'na dhúiseacht aon ní ba h-aoibhne leis 'ná an t-amharc san
a naimhde bheith marbh agus an geall gan ghuais, gan ghádh, beirthe aige
Eirghios 'na shuidhe as a lea baigh, óir ba sgaradh oidhche agus lae re chéile an tráth sin, agus ní rug d'arm ná d'éide leis acht laidhe líomhtha lánghéir ar a thaobh clé agus colpán cnapach cruaidh daingean súisde mar lurga lán-aisdir leis a na láimh, agus ní do dhéanamh cosaint ná cruaidh-bhuailte do thug iad san féin leis, óir do chreid sé a naimhde a bheith marbh roimhe, acht do thug an méid sin d'armaibh athardha leis ionus go mbeadh siad aige ag filleadh 'na n-airm chomhmhaoidhte chosgartha aige agus do ghluais roimhe go troidh-thapánta go ráinic leith-imioll Lisín Uí Dhunacháin; agus do thimcheall sé an talamh fó thrí agus ní bhfuair sé duine ná bó, marbh ná beo ann
Is annsin do ghlac sgáth agus scannradh é, óir do mheas go cinnte gur siabhradh sídhe agus aimsiúghadh aibhiarsóireachta gach fís agus gach feitheamh foir-imeallach dá bhfeaca; agus ba chómh-fhogus ó na thigh é go h-áit a mharbhtha agus a mhór-mhasla agus é gan fear anacail ná eadrain dar leis féin, do dhéanamh síothcáin ná sábháil air
Agus is annsin do ghabh sé ag mallughadh a shinnsir agus a phórchinéil go ndubhairt an laoidh ann: "Is fada le donus mo phór, Is minic aodhraid gleo ar síth, Is dual dóibh aimseóga agus olc, Urchóid chinnte cnuic is sídhe
Dream nár coisreagadh go fóil, Is líonmhar meang, móid agus bréag Drong nach dtréigeann siabhra suain Crostacht, coirpeacht, uaill is éad
Drong gan urnuighthe gan ord, Aodhras choidhce do'n bholg lán, Bráithre dílse do Bheilzebub, Gidh gar dhamhsa gach glún atá
Is díreach do leanas a méin Ag aodhradh do réir a ngnás Le dtángas anois mo núar San ionad so ar luadh mo bháis
Mar mbeith an aisling aréir Ní thiucfainn agus bhéinn ag triall Agus ní bheith in mo ghealladh acht ceó Nó gur chreideas nár bheo Brian
Mise do b'uaidhbhreach indé Mo mhallacht dom bhéal 'sdom láimh, An cás a bhfuilim anois Níor mheasas a thigheacht am' dháil
Ait do h-ainmneadh chun troda Is baoghlach liom fam chois an féar Biodh nac dtiocfadh duine dár gcóir A thaisdiol dar ndóigh is éag
Má luidheam luibhthe dom ceilt Tiocfaidh siad an bheirt a bhfeill, Ag féachaint uaim má eirighim suas Do chifidh an sluagh mo chionn
Gaisge ná méaladh ní buan A dtraothughadh go luath is gnáth, Aiste airís ní chuirfead geall Táim gan teann gibé fáth
Gidh gearr gairid d'fhuirigh Séamus ar thullaigh an chomhraic
an ceathrughadh cuid d'uair a chloig, do b'fhuide leis é ná trí bliadhna i bpríosún phurgadóra, óir is amhlaidh do bhí sé an feadh sin mar bhog-shibhinne ag siubhal srotha agus ba iad san na clisidh céadfhadhacha agus níor bh'iad na creathaigh cosanta, óir an feadh bhí 'na shuidhe nó 'na luighe a ndíogaibh an leasa 'dhá fhollach ar aon duine dá fhaicsint do shíleadh nach bhfeicfeadh agus nach mothóchadh aon nó go mbuailfeadh fear an chomhlainn 'na chloigeann é; agus an tan d'eirigheadh 'na leath-sheasamh suas ag déanamh faicsiona nó fíorchoiméad, do shíleadh dá mbeith dall gan tsúilibh trí mhile d'fhearann uadha go bhfeicfeadh é, ní dheineadh éan eitealladh, agus ní chorruigheadh an ghaoth géag chraoibhe ná cluas chorrchopóige nách síleadh gur bh'é fear a mharbha bhíodh ag teacht dá ionnsuidhe, gurabh é trosd agus tormán a naimhde a bhí chuige
acht do mheas, ó bhí láidhe aige, uaigh agus áit anacail do thochailt do féin, óir do mheas go cinnte go marbhófaidhe é agus nach mbeith de ghrástaibh ná de ghrádh Dé a na eascáirdibh a adhlacan
Gidheadh, níor bh'fhéidir leis act cruth agus compás na h-uaighe do ghearradh an tan do chonnaic a nimchian uaidh ógánach uasal de'n fhairche, d'eirigh a mochthráth na maidne sin d'fhéachaint agus d'fhíorchoiméad fásaigh do bhí a ngar na h-áite sin
Agus ní luaithe fuair Séamus aon amharc air ná gur shíl go cinnte gurabh é Brian agus Páidín do bhí ann agus gidh gur mheirbh mí-aigeantach ó na mhoch-eirghe roimhe sin é, thug a ghealtacht agus a ghuaismheathtacht bithmheanma dhó ionus gur ghluais roimhe mar luas eilite nó fearbóige nó go ráinig fá thuairim fad urchair bonsaidhe d'á thigh, agus annsin d'fhéach 'na dhiaidh go dána díolúnta, agus mar nach bhfacaigh tóir ná tréan-leanamhaint air, do ghlac dánacht an mhadra ghirr a ndoras a thighe féin chuige, ionus gur chuir trí ghlaoidh gháibhtheacha glan-gheamhghail as, dhá chur a gcéill gur loic Brian agus Páidín an comhrac do fhreasdal
Iar sin téid isteach d'á bhothán agus fuair a bhean ag eirghe as a h-iomdha agus as a h-ionad suaimhnis, agus d'innis di go tásgach treipleiseach gur loic Brian agus Páidín an comhrach agus d'á bhrígh sin go mba leis féin onóir an chomhraic agus árach an chomhlainn
"Agus uime sin ullmhuigh fleadh agus féasda dhúinn agus bíodh fhios agat go dtiocfaidh cabhlach agus comhluadar d'ár gcleamhnuighthe agus d'ár gcáirdibh agus d'ár gcáirdisíbh Chríost i gcoinne an eadradh so indiu, d'fhios críche an chomhraic agus an chonnartha do ceangladh indé do láthair Chloinne Conríogh
Agus a bhuidhe le mo mhisneach agus le mo mhórthapa mise do bhreith an ghill, agus iad san gan chlú gan oirdhearcas le na saoghal, agus is agatsa, a Una, bhéas sochar na Cláraighe
bhó Pháidín phreabánaigh as so amach go bráth
Uime sin dealbhuigh dinnéar taidhbhseach dhúinn agus rachaidh mise do ghlacadh suain agus sámháin dom leabaidh go raibh an phroinn sin ionchaithte, agus dubhairt Séamus an laoidh ann: Ollmhuigh gan mhoill ár ndinnéar, Is craosach cithréib an chomhraic
Tiucfaidh indiu dár bhféacaint Cabhlac d'ár gcéile cómhguis
Tiucfaidh ann Diarmuid dranntach Murchadh manntach agus Mághnus, Drong do líonfas a sacáin, Lucht gach alpáin do chárnadh
Líontar an púistiún fairsing Do gach grafain is dúthchas, Cuir gubáisde ann is meacain, Is gan amhras potátaigh rúta
Ná dearmhad fós an práiscín Bhíodh ag ár máithrín críona, Bun agus bárr gach taippe Do ghní an phraiseach bríoghmhar
Ná déansa an t-arán golach Ná lean do shochus Mhághnuis Acht deintear dúinn an tréan-taos O 'sé bhíos bríoghmhar sáitheach
Bíodh agatsa 'na gcoinne, a Una, Stánadh an chlúdaigh is an tubán Le meanmna mhór fan gcúis seon Lán do chnuasach is do bhrachán
A h-aithle na laoidh sin téid 'na luighe dhá leabaidh agus thuit a dtromshuan agus a samhán tar éis a bhfuair sé de sgannradh agus d'uathbhás ar thullaigh an chomhraic roimhe sin, agus fágfaimid mar sin é go dtrásda agus labhrfaimid seal eile ar Pháidín agus ar theachtaireacht na Chailinge
Dála Pháidín ar nglacadh leitre na Chailinge dhó do ghluais roimhe mar luas eilite nó fearbóige nó go ráinig go teach Bhriain, a bhráthair, agus ba shona, séanamhail an t-am a n-a ndeachaidh ann chun an comhraic do chur ar aghaidh, óir is í an oidhche sin do bhí féasda na feillearta a dtigh Bhriain agus do bhádar ochtar a bhfochair Bhriain an oidhche sin, do bhí ag cur finit agus fíorchionn re na bhfoghmhar an lá san, mar atá agus mar a bhí Aindrias na h-airce, Beirnárd na pluice, Cathal na ceirte, Donnchadh na dailce, Eamonn na h-ola, Fearghail na feille, GiollaDomhnaigh na brille, agus Hannruigh na h-uidhe, agus rófháiltigh gach aon díobh go h-allta ollghothach roimh Páidín, agus cheil Páidín go críonna, coimheadach cúis na círéibe go h-aimsir altuighthe, óir ba eolghach iona mbéasa é agus níor shultmhar ná soilbhir an sliocht san nó go mba sáitheach siablíonta iad
Agus an tan do chaitheadar a leordhóthain de chinéal gach cnaparsnach ba dhual cleachtach dhóibh, d'innis Páidín go tásgach, millteach dhóibh an tár agus an tarcuisne thug Séamus Mac Geannain air féin agus ar a shinnsearaibh agus fós mar do rinne coinne an chomhraic leis féin agus le Brian agus mar a bhí an Chlárach uaidh féin a n-árach an chomhraic do fhreastal "agus do chruthughadh mo sgéil," ar Páidín, "seo leitir ó Shéamus cúghatsa"
"Ní maith an léightheóir mise," arsa Brian, "agus is binne liom breasaireacht do bhéil féin, a bhráthair Páidín, ag innseacht éifeachta na h-iomarbhaidhe, ná lúbaireacht litreacha ar bith
Gidheadh, mionnuighim fam briathar go bhfreagróchad an comhrac san a naghaidh Shéamuis na seancheirte óir is cuimhin liom go ndeárna sé claon-tseanchus agus ceannmhúchadh ar chuid dom mhuintir mar chuaidh leis go nuige seo
Acht is cóir Labhrás an leabhráin do bhí naoi mbliadhna 'na chléireach uisge, agus dar ndóigh liteardha thrid sin, do thabhairt go ró-mhoch ar maidin chugam go léighidh an leitir seo, agus go gcuiridh freagra uaimse uirthe, agus glacfadsa mar chongnamh uait an deifir sin a dhéanamh " Do mhol cuid de'n chuideachtain an t-aitheasg san Bhriain agus bhí cuid eile ar cneadadh agus ar cnaidhbhéil fó n-a chlos
Acht cheana do chaitheadar an oidhce 'na trí treana, mar bhí - trian le caint agus le collóid agus le cómhluadh an chomhraic, trian eile le slugadh agus le fíor-ithe agus an treas trian le srannfartaigh agus le suanfartaigh go dtí moch na maidne agus mór-shoillse lae ar na bhárach, agus ní baileach a d'eirig an lá féin nuair a bheannuigh Labhrás an leabhráin go liosda, lábánta ar úrlár an lóisdín sin, óir níor leig eagla a gheill do chailleamhaint do Pháidín aon támh do codladh go dtug leis é
An tan do chuala an chuideachta chlaon-bhriathrach sin ceileabhar an chléirigh sin d'á gclainn mhaicne féin d'eirigheadar as a leapacha lán t-suana gan claonadh gan coisreagadh mar ba dhual cleachtadh dhóibh, agus do ghabhadar ag lútáil agus ag lumparnaigh roimh Labhrás agus thugadar leitir na Chaillinge dho agus do léigh í go liosda, lábánta le congnamh Pháidín féin, óir bhí sruthmheabhair ag Páidín ar fhoirm an pháipéir mar cuala sé í 'dhá deachtughadh os árd a measg na meithle an lá roimhe sin
An uair do chuala Brian na briathra bagarthacha san an pháipéir, do ghlac droch-mhisneach agus marbhántacht chuige, óir shíl go cinnte gur chóir gach ní dá raibh innte a bheith fírinneach mar a shílid clann mhaicne na n-ainbhfiosán gur Sgriptúir gach sgríbhinn ionus go ndubhairt "A cháirde," ar sé, "cia táimse círéabach, collóideach, coingliceach a dtaibhearnachaibh cómh-óil ní bhfuil cleachtadh ar Chaillinge agam go fóil, agus is maith liom comhairle gach neach dhíbhse do bheith agam fá'n gcúis sin, conus a rachfas mé chum an chomhraic nó fanfas mé as," ionus gur nocht a mheathtacht a ndiaigh a mhór-mhionn an oidhce roimis sin
An tan san do thionsgain siad san ar labhairt uile gan uain agallmha ná lán-chainnte do bheith ag an sinnsear ar an sóisear dhíobhtha an uair nach mbeith fear a smachtuighthe a láthair; nó gur labhair Labhrás an leabhráin mar ughdar eolach Laidne agus go ndubhairt leo go spreagamhail leigint d'á gcaidéis agus scur d'á lumparnaigh agus fuireach go fosach fuisdeanach le gach cúpla ag cómhfhreagradh a chéile agus "taisbeanadh gach neach agaibh a résún féin fó an comhrac do chur ar aghaidh," ar sé, "agus leanadh an claisidhe an dromaidhe sa dlighe sin " An uair do fuair Aindrias na h-airce éisteacht ar éigin, ar impidhe an chléirigh, óir ba h-é ba dhromaidhe tosaigh an lá san, do noct a aingidheacht agus a dhibhfeirg agus a ioldásacht do chum an chomhraic do chur ar aghaidh agus dubhairt an laoidh ann: "Molaim féin freagair an comhlann
Leanaimid gnás na n-uasal
Ó thárla an uair seo linne
Ó sé is bun do'n díomus Beatha líonmhar agus sóchus Ní sgurtha dhúinn ó'n uabhar Ó tig ár gcruacha móra
d'eagla toibhéime ár sleachta Do bhí meathta go drásda Cuirimís ár gcródhacht le tuisgint Ar mhac Geannain go rábach
Ná fágmaoid urrad Chaillinge Do shóirt faision Banba Nach mbeidh againn a néifeacht Go dtigidh teirce an arbha " Níor leig Bernárd na pluice d'Aindreas na h-airce níos mó dh'á opinion do chraobhsgaoileadh óir do thuig as a ndubhairt méid a dhíomuis, antan a dubhairt an laoidh ann dhá fhreagra: "Maolaidh do bhriathra, a Aindriais, Tuig gur leanbhas go drásda Dul ar amharc na n-uasal, Acht a bheith ag gluasacht mharla
Anois nár leór mar mhórdháil A bheith 'na gcómhradh 'sna gcaidreamh 'Sgan dream dhúinn go dalba Le cruas calmachta agus gaisce
Faison a n-each 's a ndiallaid Faison a srian 's a hata Ba leór dhúinn ó'n mórfhuil 'Sgan bain fá nósaibh Chaillinge
Bidh sinne uile dána Go dul do láthair troda Acht an uair a thagas an doghrainn Ní fear comhlainn an bodach
Ba dhéanta dhúinne aithris Ar fhaision sámh gach sóchuis, Acht leigimís dona h-uaislibh Dul a gcruas gníomh comhraic
Ag sin agaibh mo rúnsa A chlann bhruachtach mo cháirde Is má théid sibh chun an chomhlainn Biodh mo mhórbhruim ar bhúr ndáilse
Do b'fhada le Cathal na ceirte bhí Bernárd na pluice ag múchadh a mheanman agus a mhóraigne fán gcoisde sin, agus go bhfacthas dó aigne éagsamhail eile, dar leis féin, do bheith leisgeamhail fá an gcomhrac do chur ar aghaidh go ndubhairt nach raibh an Chaillinge a bhfoirm dlighe," ar an adhbhar, ar sé, go bhfuil dá phonc neamh-órduighthe ann
comhlann neamh-chinnte agus an modh ar a ndéanfar é gan ainmniughadh, óir cluinim go bhfuil dhá am sa ló dá ngoirtear a h-ocht don chlog
roimh meadhon lae agus am eile 'na dhiaidh agus ní nochtann an páipéar cia acu sin am cinnte an chomhraic, agus ní nochtann fós an dá gcois nó ar marcuigheacht freagróchaid a chéile
Uime sin, 'sé mheasaimse nach tarcuisne ar mo bhráthair Brian obadh do thabhairt agus dubhairt an laoidh ann: "Tá tuisle ins an bpáipéar Nach gnáth-bhéas i chaillinge Ní bhfuil an t-am cinnte Tá millteach le samhailt
Ag a h-ocht do'n chlog amáireach Deir an crágach 'na leitir Agus fa dhó sa ló Bí an tráth sin go minic
Troid coise nó marcshluagh Cibé acu a mhiansan Níor scríobhadh fós san bpáipéar, Ní nár ghnáthbhéas d'ár bhfiannaibh
Do thuig Donnchadh na dailce do bhí dísgir, droch chomhairleach ann féin go raibh fonn suain agus sádhaile ar Chathal an lá san mar gach lá saoire eile, agus nách raibh dúil aige a dhul d'fhéachaint an chomhraic tar éis ar tugadh do thoibhéim ar dheachtugadh an pháipéir, agus níor leig sin do a chruaidh-sheachrán do labhairt ní ba mhó, agus dubhairt an laoidh ann: "Coisg do chamchiall, a Chathail, Do ghní toirmeasg ar chathaibh aonfhir, Dá mbeith dearmad a chaillinge Is é an t-aigne is éifeacht
Ná bac am na h-uaire, 'Sná déansa buaidhreadh do loiceadh, Is fada ó bhaisd ár sinnsear Trátha cinnte san obair
Am maistre agus eadarshuth Agus am gadaracha an phráca, Am na mbó do theacht chun baile, Roinn th' aicme ar na tráthaibh
Maistre na maidne an h-ocht so Ná bí le do chlogaibh ceólach Ní dual duitse, a mhic Áine, Bheith leis an áireamh eolach
An ponc eile a luadhais 'S gurab sinne an marcshluagh díomsach Nach leamh éinní d'ár gcleachtaibh Gan a bheith ar eachaibh líomhtha Rachfaidh muid indiu ag trúipéireacht d'fhéachaint cruaidh-bhéim an chosgair Is biodh a rogha acu tar éis stúidéir Comhrach trúipéir nó troitheach " Níor bhinn le h-Éamonn na h-ola méid an aontughadh thug Donnchadh na dailce ar an gcomhrac a chur ar aghaidh, de bhrígh gur coirthigheadh agus gur cruaidheadh go minic roimhe sin é le cainnteacha círéibe agus clampair agus ní neamhfhonn bruighne ná basdal ná buan-aimhréidhtighe bhí air, óir is iad ba ghnáth-bhéas bunaidh dhó acht eagla costuis do chailleadh le cáineacha cléirigh agus dlighe, fá é bheith 'na chomhairleach agus 'na chongnamh fá'n gcomhrac do chur ar aghaidh; ionus go ndubhairt de bhriathraibh dorcha dorúnta, nár mholta do Bhrian a shéan agus a shaidhbhreas do chur i gcontabhairt comhraic ar bith, agus dubhairt "Ní cóir do lucht saidhbhris Baint faoi aincis, má's féidir, Dar liom is do lucht do-luime Is dual an comhrac aonfhir
Atá dhá urchóid baolach San gcomhrac aonfhir d'imirt, Easgaine bhuan an Phápa Agus treus cásmhar an dlighe
Sílim go mbfheárr do thoice Gan a bheith loitte ná cántach, Ná bain fó ní nar dhualgas Gidh mór uabhar mo bhráthar
Do mholfuinn choidhche ár gcumas Do nós gach sloinneadh is uaisle Mar mbeith eagla ár ngeall do chailleadh Le h-iomad meanga buaidheartha
Sé suim fós ár spéise A bhfeirg cléireach an Phápa Nach déanfaid dúinn ar nósaibh Pósadh nó baiste gárlaigh
Ro-labhair Fearghail na feille re Éamonn na h-ola agus dubhairt gur chinnte, cruaidh-sanntach, docht an cheist cána ná cánachas ná costus cléireach ná príomh-easgaine an Phápa do chuimhneamh nó do chur i gceill do'n chuideachtain sin, "agus a fhios agat féin gur náimhde bunaidh d'á gcáirdibh nó d'á sinnsear rómpa an chliar sin, agus lucht stiúruighthe gach dlighe, ar an adhbhar," ar sé, "nach leigid dúinn ár miana ná ár mí-ghrása dúthcais do thathuighe gan bacadh, gan buan toirmeasg do chur orainn, agus ní tréigthe
dhuinn anois a n-am ár sóchais na trí gnáis a chleachtamar ariamh
d á n-aimhdheoin, mar atá buadh bruighne, bréaga, agus bleaspeime " agus ar n-a rádh san dó, do croith
a cheann, a cúm, a cholg-fhéasóg agus a chros-fhiacla amhail mar bheith an comhrac do láthair aige, agus dubhairt: "Is anbhfann h-aigne, a Éamuinn, A mhic bhéal-chroim mo bhráthar
'S gan spéis ag sliocht Thomáis A reacht ná a ro-ghnás Phápa
Atáid easgainte ó dhúthchas, Ní ghlacaid múineadh crábhach, An Pápa ortha ná bagair, Aicme do mhallaigh Pádruig
Do chuaidh a gcoirthe a gcainsior () Le gach aimsir d'á dtáinig
Fuireach fó smacht an chléirigh 'Tuige nach féidir dáibhsion
Nadúir neamhcóir na gcoinsías Aicme na mór-mhias d'argain Ní bheidh go bruinne an bhrátha Acu acht béasa dalbha
Buadh bruighne agus bréaga, Buadh séanta gach ádhbhair, Buadh miothapaidh agus liosdacht Do'n t-sliocht ghiobach so thug Pádruig
Buadh callóide ag Aifreann, Buadh tafainn ar chóisir, Buadh mío-rúin d
á gcáirdibh Thug san do chlanna Lóbuis
Buadh doichill agus dranntáin, Buadh cannráin gan tábhacht, Buadh an-toile ar aonach, Thug an naomh san d'ár máithribh
Anois ní cóir a sheachnadh Buadha ár sleachta coirbthe, Ná cuimhnigh banga Pápa d'aicme gan ghrása foirbhthe
Eagla an dlighe tuaithe Cas is cruaidhe linne, Gidheadh do dhúthchas clampair Ná tréigse ar annsacht ciste
Mar sin, a Éamoinn na h-ola, A fhir a loicfeas ár ndúthchas, Má dhiultair comhrac Shéamuis Ní cóir géilleadh d'á ndúbhrais
'S ní fhuighinnse aon neach feasda Ag déanamh meathtacht fá'n gcúisso Nach ndéanfainn féin misneach Ó is mé is treise dúthchas " Níor leig eagla nó fásgadh féasóige Fhearghaile do'n chúpla eile de'n choisde sin aon fhocal do labhairt nó do rádh a n-aghaidh comhraic do chomóradh
Gidheadh níor bh'féidir leo gan a gcumas do chur a gcéill le craobhsgaoileadh éigin críonnachta do chur ar a mbráthair Brian, le h-ucht an chomhlainn, óir do thuig siad go raghadh sé chun an troda ar chomhairle Fhearghail agus na coda eile de'n choisde sin,
ionus go ndubhairt Giolla Domhnaigh na brille: "Aontuighim go toilteach an comhrac do fhreastal agus do fhreagra, agus de bhrigh gurab nós gnáthach dona h-uaisle le h-ucht catha gábhaigh nó comhlann a dtiomna báis do dhéanamh, agus, ós ag comóradh le n-a mbéasa do trialladh agus do tionnscnadh an troid seo, ná fágadh mo bhráthair Brian anurdáil sin d'á mbéasaibh gan comhlíonadh ria ndul san éigin bhaolach san agus adubhairt an laoidh ann: "Ó 'sé is nós dona h-uaislibh le h-ucht guasachta agus gábhaidh A dtiomna báis do dhéanamh lean d'á mbéasa, a bhráthair
Ná bíodh le rádh libhse, A Bhriain is clisde crágadh, Go bhfágfá roinn ded' saidhbhreas Ar iocht ainbhfios do mhnása
Téid na mná san ath-aois Cia tá 'na sean-mhnaoi ghránda Cá bhfios nach bpósfadh críonn-fhear Do bheith ag dith-mheas do ghárlaigh
Gidh doirbh banga an Phápa, Má's fíor ráidhthe an bhíodáin, Beidh an chliar ribh sásta Acu má fhágair liagáid " Ó nach bhfuair Hannriogh na h-uidhe ó n-a intleacht aon chumaoin eile do chur ar an gcomhairle chogaidh sin, ar a shon san do bhí sé cahach ó nádúr chun toibhéime do thabhairt ar aighneas an Ghiolla Domhnaigh, mar is gnáth-bhéas d'á n-aicme gan dís díob do theacht le céile a gcómh-ráidhtibh ar bith, acht ag ithiomradh ar na h-uaislibh agus ar na h-uird Eaglaise, go ndubhairt an laoidh ann: "Éist, éist, a Ghiolla Domhnaigh, Níor chleachtais comhrac iomdha, Do rinnis fá bhás mo bhráthar Le do thrácht ar thiomna
Ní thiucfaidh bás dá ghoire Do shaoghal cloinne Lóbuis
Ní gnáth eagla an éaga Ar chualacht shéanmhar shóchuis
Go dtí an ghorta thuaithe Ní gnáthach smuaineamh éaga A gcroidhthibh cloinne Tomáis, Acu ná ro-chás an aenfhear
An tan do thig teirce an arbha Agus ár mór ar eallach Admhuighim gurab í an fhial-fhuil Do bheir d'ár n-iarsma beatha
Gidheadh, anois a n-am ár ndíomuis, 'Sár mbeatha biadhmhar iomdha Dar liom is tosach éaga Baint fá bhéasa tiomna
Ionann tiomna agus bronnadh Gach cuid ronna de'n chnuasach, Gidheadh ní dual an fhéile San t-sliocht mhéalach crúbach " Ó do chuala Brian brostughadh agus ugadh a bhráithre agus é féin díomsach, dío-choiscighthe do chum gach círéibe, do mhéaduigh a bhasdal agus a mhóraidheacht chun an chomh-raic do chur ar aghaidh, agus do chuir d' fhiachaibh ar Labhrás an leabhráin go luath aibéil freagra do scríobhadh ar an Chaillinge, agus do rinne Brian féin a deachtughadh agus do tugadh do Pháidín í, agus dubhairt Brian leis a bhreith go briosg go Séamus, "agus rachad féin gan mhoill go h-áit an chatha agus an chomhlainn agus tuig, a Pháidín," ar sé, "go bhfuil uair chinnte an chomhlainn do láthair againn óir cluinim cogadail an luin, agus ní dhéanfadsa de mhoill acht mo thiomna do chríochnughadh agus triallfad iar sin go Lisín Uí Dhunacháin agus brostuighse Briollán na Briollóige go pras chugam ann nó go ndíolfadsa m' fhíoc agus m' fhearg agus mo dhibhfeirg air
Iar sin triallann Páidín go prab leis an aitheasg san Bhriain agus freagra na Chaillinge leis, agus do thionsgain Brian a thiomna do dhéanamh go ndubhairt: Tiomna Bhriain chorpreamhair 'nár ndiaidh
"Creideadh gach neach dhá léighfidh, dhá n-éistfidh nó dhá bhfeicfidh gurab é seo tiomna éaga Bhriain chéadfach Chairn-cheiti: Mar táim ag dul a ndoraing Le h-uct comhlainn mhic Geannain Do réir cuimhne agus céille Táim da déanamh gan seachrán
Bheirim m' anam do'n tseanóir Bhios le teann ghlór dh'á chumhdach, Agus creidim tar éis m'éaga Dhósan go ndéanfad dúthracht
Mo chorpán san gcarn aoilidh Cuireadh mo chaoimhtheach d'aontoisg Nó go ndiolaidh lucht na sluasad An bás do fuair ar Shéamus
Fágaim láir na leise Má marbhthar mise a n-éinfheacht Ag Aine mo chéile cumainn An chiardhubh choisfhionn agus céarsach
Tiomnaim dom' mhac saoghlach Mo chliabhán aoiligh agus sluasad Corrán gort-ghlanta an fhoghmhair Mar aon agus laidhe chruachach
Fágaim mo mheanadh téide Agus mo mheanadh ghéir-ghoib na bpreabán Ag mo mhac beag is óige Mar roinn sóisir d'ár mbeatha
Le m'inghin an mhias bhearnach An mheadar chearnach san losad
Mo ladar agus mo liacha Tiomnaim dom' chliamhain molta
Fágaim fós mo thuairgín Mo dhá bhuailtín mhine bláthmhar Agus púicín beag an t-salainn le m'anam ag na bráithribh
Mo bháiréad huda seasgar Agus mo bháiréad leapa-chluasach Do bheirim iad don tsagart Do chionn saltairt ar m'uachtar " Ar gcríochnughadh an tiomna san do ghabh an láir leisíneach chuige agus mar nach raibh muinighin aige as a mhaolmhása marcuidheacht dialluide do dhéanam a gcru-adhóig chatha nó cruaidhchomhlann, do chuir ughaim athardha uirthe, mar a bhí adhastar athgharbh, ollghadarach agus srathar dhaingean, dhoimhin, dhruim-leathan dá ngoireann an cuilí-neach "pack-saddle" agus cár-torcuill taoscach, tol-gánach, agus ro-ghabh a chulaith throda agus teagmhála uime, mar a bhí cáithteach chomhdhlúth úr-chnáibe chruaidhdhaingean i gceangal truisghir timcheall a chrónchuirp agus í go h-uile teanntuighthe, tréincheangailte le córda cruaidh-righin cnáibe, do choiméad a chrónchuirp agus a croiceann chnapuigh ar sháthadh agus taobhtolgánaibh, agus do chuir mór-bháiréad mothlach, maol-bheannach fá n-a cheann agus fá na chluasa agus fá n-a chorr-mhuinéal toirteamhail, tréan-daingean, coirtbhuidhe, agus ciséan treathan mar chlogad cosanta cumhdaigh ar uachtar an ollbháiréid sin do chumhdach a cinn ar chneadhaibh agus ar chruaidh-bhuillí
Ro-ghabh fós arm atargha fair
laidhe líomhtha, lán-ghéar ar a thaobh clí agus colltar colgcham céachta ar a thaobh deas
Ro-ghabh iar sin dhá dhaigéar dhuthcais a dhaoraicme mar atá sibhdille seasgtha seandarach, agus buailtín balcmhar, bárr ghéar, borb-cuilinn, fá chúm agus fá chiumhais na cáith-tighe roimhráidhte ba chorp-lúithreach dho le h-aghaidh daorlot agus dún-mharbhtha do dhéanamh a gcumhgach agus a gcorp-chneasmhaol, agus ro-ghabh fá dheóidh dá chleith phrioca, phriomh-láidir mar dhá chraoisigh chrannreamhair chatha a n-a dhá cráig choirtbhuidhe chlaimhingneacha, agus súisde sleamhan righin, colgchnapánach droighin go gáibhtheach ar a ghuailinn le h-aghaidh slaodbhuailte, agus téid fá'n inneall agus fá'n ordughadh sin na charbad, eadhon, cárturcaill, agus ro-ghluais roimhe go tarpach, taosgach, tréanuaibhreach go ráinig leath-imeall Lisín Uí Dhunacháin , áit chinnte an chatha agus an chomhlainn, agus an chomhairle choisteamhail sin 'na chuideachtain go cáinteach, collóideach
Agus mar nach bhfuair a chéile comh-raic ann, ná Páidín do chuaidh 'dá mbrostughadh le freagra na Chaillinge, agus fós gur thuig sé féin agus cách eile dh'á chomhairle nach dtáinig uair chinnte an chomhlainn, do thúir-ling ar thulaigh an chomhraic agus do mhionnuigh go mór-ghothach nach bhfágfadh an t-ionad san go tráthnóna go mbeireadh Séamus air, agus go mbaineadh fuil, fulracht agus fíor-shalchar as, agus go bhfaigheadh a bhráthair Páidín geall an chomhraic; agus fágfaimid ag comhall an mhionna san é agus labharfaimid seal eile ar Shéamus agus ar Pháidín do chuaidh leis an bhfreagra cuige
Is cuimhin leat, a léightheóir, mar d'fhágamar Séamus ar a leabaidh codalta tar éis a bhfuair sé de ró agus d 'anró tar éis fillte ó áit an chomhraic dó, agus a chur a gcéill d'á mhnaoi agus d'á bhainchéile an geall agus a clú do bhreith dhó, agus mar a bhí a dhinnéar 'dhá ollmhughadh dho, agus d'á cháirde, agus a chómhbhráithre ag triall agus ag teacht ar cuaird chuige an lá sin d'fhágháil fios críche an chomhlainn
Acht is amhlaidh do bhí sé 'na chodladh go samh-suantach, srannfartach tar éis a bhfuair sé de sgannradh agus d'uathbhás a moch-eirghe na maidne roimhe sin, gur dhúisigh cainnt agus callóid a cháirde, a cómbhráithre agus a cháirdeasaí Chriost a n-am a dhinnéir do bheith ollmhuighthe é, agus ba h-é sin tuairim ar uair an chluig roimh Pháidín do theacht ris an bhfreagra chuige
Eirgheas as a leabaidh go lúthmhar, luthgháireach agus ro-fháiltigh go frithir fíor-aibéil fris na fearaibh sin
Agus ba h-iad san an aicme fíor-ghranda, fíor-ghruama tháinic d'á thigh an tan sin d'fhios críche na Chaillinge: Tháinig ann Diarmuid dranntach, Murchadh manntach; Niall na Niallacha, Maghnus mealltach, Eoghan na n-órlach agus mórán eile ba dhíomhaoin le n-a n-áireamh annso
Tháinic ann fós Cuathalán Ceann-mhór Ó Céirín
an cléireach do sgríobh an Chaillinge agus de bhrígh go raibh Séamus lán d'íota agus d'ocras do suidheadh búird agus bínnsí go prab dóibh, agus do caith sé féin agus a chomhluadar a leór-
dhóthain de chinéal gach cnaparsnach do ba shíorghnás dóibh; agus do ba fadálach tuirseach do'n léightheóir dá gcuirinn síos annso gach bragaireacht gach bagar agus gach basdal dár h-ionráidheadh le Séamus agus le n-a cháirdibh a n-aghaidh Chlainne Conríogh agus dubhradar uilig d'aon bhéal iar sin go mba chóir do Shéamus dul a seilbh na Cláruidhe
bó Pháidín
Iar mbeith ar an gcómhrádh san dóibh, a lár a súbhachais agus a sóláis is ann do tháinic Páidín san doras isteach, agus ro-fhiafhraigh go gáibhtheach, ollghothach an raibh Séamus na seana-cheirte istigh
Do b-innsigheadh do go raibh " A chríon-cheannaigh, corrbhéalaigh na leitean lobhtha," ar Páidín, " créad nach ag cosnamh do gheill atá tú anois ag áit an chomhraic agus go bhfuil mo bhráthair Brian ann 'do choinne, agus uair chinnte an chomhraic do láthair"
"A bhasdaláin bhaoith, bhréin, bhonránaigh na bputátaí fatfhuara," ar Séamus, "is moch ar maidin do bhí mé san ionad sin, agus níor leig an eagla do Bhrian bhruimneach na bun-fhéasóige bearrtha ná dhuitse, a Pháidín phusaich phislinigh an phota bheathlaidh, oiread agus freagra amháin do chur chugam agus dá dhearbhughadh san tá compás na h-uaighe iona gcuirfead bhúr gcrónchuirp ar na thocailt liom ann"
"Creidim, a chealgaire chrithmheanmnaigh," ar Páidín, "gurab é an tan do bhí an t-ionad san folamh gan fear do smachtuighthe do rachfá ann
Gidheadh anois ó thárla an uair chinnte ann
a h-ocht do'n chlog mar do thoghais féin agus a dheachtuighis agus atá scríobhtha faoi do láimh san Chaillinge agus mara bhfreagróchaidh tú Brian gan mhoill atá ollmhuighthe anois gan amhras ag Lisín Uí Dhunacháin id' choinne, ba liomsa Cubín go bráth do réir ár gconnartha san meithil indé
Agus ar eagla go n-abróchá arís mar a dubhrais ó chiana nach bhfuair tú fiú na freagra, ag sin litir ó Bhrian chugatsa " Teilgeas Páidín an leitir thar dhoras isteach go Séamus agus imthigheas féin go troidh-éasgaidh tapaidh a ndáil Bhriain iar sin, óir níor leig an eagla dho dhul thar dhoras isteach ná fuireach 'na n-aice ní ba shia
'S annsin d'fhoscail Cuathalán Ceann-mhór, eadhon, cléireach na h-aicme sin, paicéad Bhriain ar úrlár Shéamuis agus léigh os árd go coitcheann é agus do b' é so an fhuirm an a raibh an omarbháidh a riocht dána: "A Shéamuis
iasachta "Atá a mbliadhna ag iarraidh troda Ionnsaigh cugham ansan láthair, Id' choinne táimse gan locadh
Fág beannacht ag do cháirde Agus fós ag máthair do chloinne, filleadh airís 'na gcomhdháil Is é dubhshlán do chinidh
Chuiris chugam Chaillinge Mar chéile samhail damhsa, 'Snár bheag liomsa mo mhéirín Dod' chur d'aontaobh gan armaibh
Gluais chugam go tapaidh, A críonfhir craptha thútaigh, 'Sní fhágfad mír ded' chnámha Gan cur a mála-bhrúidhte
Do b'fhearr liomsa go mbéarfuinn Ar leith-ghreim do bhárr do thiaraigh, Go ndéanfuinn díotsa greama Agus beatha do na fiachaibh
Iocfair, a mhic Uí Gheannain, A neart seangáin gan tábhacht, An masla mór mar ghláimhín Do thugais do Pháidín mo bhráthair
Ní áirmhim fós mo chinéal Treibh na mbioradh mbláthmhar, A gcáineadh dhuit mar do rinnis Is é do loitfeas do mhása
Ná lámhaidh a theacht dom' ghoire A gceann th' í
oe agus th' éaga
Ag sin duit mo fhreagra Agus mé gan eagla, a Shéamuis"
Ar léigheamh na freagra san do mholadar cách go coitcheann do Séamus an comhrach do fhreagra gan mhoill, nó go mbeith gan chlú, agus fós gan Cubín, d'aimhdheoin a mhoc-eirghe agus a mhór-bhragaracht as turas na maidne, ar an adhbhar gur bhfeasach é féin gurab ar a h-ocht do'n chlog an lá san do bhí d'fhiachaibh an comhlann do fhreagra gan mhoill do réir a gconnartha indé san meithil agus dubhradar cách gurabh é an t-am céadna do bhí do láthair acu
Do thug Séamus suadhadh agus sumbhogadh sínte air féin leis sin agus dubhairt go dorrdha táimhleisg nach ceachtar díobhsan do mhothuigh an cás ná an chruadhóg a n-a raibh sé féin fó shaltairt ar thulaigh an chomhraic agus go mb'fhearr leis féin dhá bha do shaothrughadh ar a pháidhe oibre athardha ná dhul san ionad céadna arís ar son aon bhó san domhan; agus a gcúis athnáire sin fá fhuireach as, nach raibh spéis aige féin ann ar aon mhodh
Iar na chlos san d'á mhnaoi bhí barramhlach, barrsgéalach innte féin, óir
deirtear go raibh báidh ag a bunadhas re saoithibh ealadhna gé do cheangal sí í féin le cinéal ceannchrom, codromunta, soin, acht cheana do labhair sí go luath, lán-fheargach ris agus dubhairt: "A mheathánaigh maolchúisigh," ar sí, "cionn nach gcualais gurab ar son aontairbh a d' eirigh mór-chogadh Tána Bó Cuailgne an ar thuit urmhór fearaibh Éireann, agus gurab ar son aon bhó, eadhon, an Mhaol-fliodhas, tháinic cogadh Tána Bó Flidhis agus ní raibh san nGlais-ghaibhnionn acht aon bhó amháin as a dtáinig iomad uilc agus urchóide idir fhearaibh Bolg go h-uile: agus mar sin, a choileánaigh mheirt-nigh, créad fá leigfása th'aon bhó uait do leisge cathughadh ar a son agus tú dána, daoineach, dlúthaicmeach, agus má leigir mionnuighimse de mionnaibh mór-mhiorbhuileach marbhtha an domhain nach sínfead leithead leithphingine dem' chroiceann go bráth leat " 'S annsin do labhair Eoghan na n-órlach agus is é ro-rádhaigh: "Ná bíodh meathtacht ná marbhántacht ort, a bhráthair," ar sé, "óir rachaimid ne id' chuideachtain agus id' ghoire go h-ionad an comhraic agus de bhrígh go bhfuil cuid cumaoine agamsa ar do chéile comhraic tré ar phronnas dom' órluidhe aonaigh air caithfidh sé cuid dem' chomhairle a dhéanamh
Agus déanfad mar a gcéadna anacal agus eadrann duitse ó arm-ghonadh ar bith do bhain riot
Agus beir féin na h-airm is treise agus is eolaighe ar a bhfuilir leat," ar Eoghan, "agus caithfidh sinne an comhrac do chothughadh le n-a samhail so do stuaim ar son go dtugais a rogha féin airm dósan san Challinge " Ba lúsrach luthgháireach Séamus fá gheallamhna coghanta agus eadranna Eoghain go ndubhairt: "Rachadsa ar ionchaibh do chaomhnasa agus ar do chomairce, a chataigh agus a chom-pánaigh, do chum an chomhraic, agus," ar sé, "ós iad arm is eolaighe ar a bhfuilimse abaigh
súisde agus corránbuana agus corrán gort-ghlanta béarfad liom iad, agus dá gcuirfeása d'fhiachaibh ar Bhrian bhródhach an bhréan bhrocháin mo chorrán gort-ghlanta guib-ghéir do leigean fá n-a cluais chlí gan cothughadh troda liom dá thaobh, is deimhin go ndéanfuinn meathánach leath-chluasach dhe go deireadh an domhain, nó dá dtugthá air le críonacht agus cluanaidheacht a chrág choirtbhuidhe do chur gan chuimhne gan mhothughadh dho féin a lúib mo cham-chorráin bhuana, do dhéanfainn gan amhras meathlámhach maol-mhéarach go deo dhá éis é; agus 'na dhéigh sin dob' fhuiriste dhuit mise d'eadrann agus do cheannsughadh ó slaod-bhualadh súisde uaidh sin amach " Thug Eoghan na n-órlach gach uile gheallamhaint do agus gach uile mhisneach dár bh'fhéidir le bréagaire ar an mbith do thabhairt uaidh d'fhonn é tharraing chun troda agus Chaillinge
Is annsin do ghabh Séamus a chulaith catha agus comhlainn uime mar bhí croiceann cruaidh-stópaidhe capaill cuairsge fá n-a chrónchorp agus ceann cumhdach dluth-thirim, cruaidh-fhearcadthaigh leath-leasuighthe do croiceann sean-chránach mar cinnbheirt nó clogad um a cheann agus garbh-ghad do ghéag ghlas darach ag ceangal agus ag cómhdlúthughadh an chroicinn sin fá n-a bhréan-cholainn, agus ro-chuir súisde seargtha cuilinn agus corrán colg-ghéar fá n-a chruaidh chrios ar a thaobh deas agus corrán gort-ghlanta goib-ghéir ar a ghuailinn go gáibhtheach baoithbheannach agus ro ghluais annsin ans an ughaim fhathachamhail sin go tapánta, troithmhall chun tulaighe na teagmhála, agus ro bhádar trí naonmhar d'á aos ionmhuin 'na úrtimcheall dá bhrostughadh chun an catha
naonmhar d'á dheasláimh, naonmhar d'á láimh chlí agus an treas naonmhar 'na dhiaidh go dlúth, deagh-orduighthe
Eoghan na n-órlach ag cómh-ghuailnidheacht leis agus ag comh-mhaoidheamh a chaithréime gan choigilt d'eagla athchomhairle do dhéanamh do Shéamus
Agus ní dheárnadar comhnaidhe go rángadar don taobh eile do Lisín Uí Dhunacháin tuairim fad deich gcoiscéim ó' n áit a n-a raibh Brian agus a mhuintir tarraingthe suas a riocht cogaidh go foirmiollach
"Fuireócadsa agus mo bhráithre annso", ar Séamus, "agus eirgidhse, a Eoghain, mar a bhfuil Brian bolgmhór agus deintear leat cumann agus cluanaireacht leis, agus féach an dtiocfaidh chun síothchána liomsa; óir muna mbeith ceist mo gheill do chailleamhaint ormsa agus eagla oirbhire mo mhná agus mo mhuintire agus mo mhaicne ní bhfuil fonn comhraic ormsa indiu mar a bhí indé, agus mar dtigidh chun síothchána liomsa anois tigeadh chun comhraic súisde óir is ó n-a lotaibh is minicighe do fuaireas leigheas " Téid Eoghan iar sin gus an áit a n-a raibh Brian agus a mhuintir agus beannuigheas dóibh agus fiafhruigheas, amlaidh agus nach mbeith fios an iomrasáin aige, de Bhrian créad a thug an chulaith cholgach choimhightheach san do bheith air, nó créad fá raibh na h-acaraí oibre sin 'na thimcheall agus an lá 'na shaoire
"Ní gan adhbhar atáid agam," ar sé , óir is uime thángas agus thugas liom iad annso indiu do ghearradh cnámh agus croicinn agus do bhain fola, fulrach agus fíor-shalchair as mac Uí Gheannain
Séamus do bhráthair"
"Coisrigh tú féin, a bharamhlaigh bheódha," ar Eoghan, agus, dein comhartha na croiche céasta a gclár th' aighthe agus th éadain, agos is róchosamhail nách gcríochnóchfar an comhrac crosta so leat"
"Ní dual
dom' chineadh ná dom' chineál géilleadh do choisreacan an Chaomh-Dhia chomhachtaigh, go speisialta a n-am éigin nó feirge, agus ní mó ná san déanfadsa é anois," ar Brian
"Maise," ar Eoghan, "táim deimhnightheach go bhfuil cuid dc luibh buadhach na mbeannacht agus na miorbhuille id' bhuxa,
tumbaca, agus cuir a bholadh faoi do shróin agus do bhéarfaidh atharach aigne dhuit, óir is é luibh is fearr brígh agus blas de luibheanna an domhain é; agus thug Eoghan mórán molta agus árd-theist ar an tumbaca mar ba mhinic leis, go ndubhairt an laoidh ann mar seo: 'S mór miorbhuille an tumbaca, Tosach tacair gacha críonacht, Luibh do bheannuigh gach cléireach Agus an t-Athair Séamus Ó Fionnachtaigh
Do ghnidh síothchántaigh naimhde Agus eadrainne an chlann so Lóbuis Is milse 'ná blas na risín Boladh an t-snaoisín sróine
Luibh íocshláinte ar chailleachaibh, Do bheir cabhair dá gcliabhrach, Do bheir d' á súilibh amharc, Agus fóireas an galar fiacal
'S maith san oidhce an píopa Is ró-mhaith an snaoisín ar maidin An duilleóg is maith gan amhras Faoi an gcarbad dá cagaint
3 Is fullán gail an tsúsa Do lucht múchta agus réama, Is fullán fós gail na maidne Do lucht saille agus méala
Is mór an t-adhbhar sgíse An púdar snaoise san obair
Mar chaitheann lucht na sumóg Iomad spúnóg go socair
Do lucht casachtaigh is slaodáin Is deagh-ghnás ceart ciallmhar
Agus bainfidh an snaoisín séideán
Ní sámh fleadh ná féasda 'Sní sámh aon mhaith dár n-onóir Mara raibh an tombac bríoghmhar Acu go ríoghdha ro-mhór
Do h-aithle na laoidh sin do chaitheadar sluaisde sár-mhóra snaoisín go sanntach séideánach
agus tháinic Brian chun síothcána agus cumaoine le hEoghan, do thaobh síor-mholadh an tombaca ionus gur thuig sé meathtacht agus meirtnighe Bhriain agus go ndubhairt leis gurab é Séamus do chuir uaidh é ag iarraidh an comhrac do cathughadh re súistibh amh
áin " Agus biodh a fhios agat," ar sé, "go ndeárnadh Serjant Major díomsa ar an gcomhlann so indiu agus go bhfuil d'fhiachaibh ormsa féachaint ar ár n-armaibh agus ar an gcomhlann do cur a n-órdughadh chóir agus cinéal gach airm do thréigean acht na h-airm a bhfuil sibh eolach araon ortha
Súistí
(" Aontuighimse sin," ar Brian) Agus bheirim mar asgalacht mo chuid fé
in den' chomhlann duit óir gidh gair do ghaol do Shéamus tá mo pháirtse féin go ro-mhór leat " Iompuighis Eoghan thair ais mar a raibh Séamus
agus ar n-imtheacht dó, fhéachas Brian go caolradharcach ar Pháidín agus ro-ghair a chongnamh go direóil crathach'' agus adubhairt Páidín leis dá bhfaigheadh féin dhá bha nach raghadh niosa giorra dho"
"Agus biodh a fhios agat," ar sé, "gurab é mo chuidse do gach aon spórt
cuid na mionmhadra do ní na maistínidhe do ghréasadh agus do dhúiseacht cun a bheith ag dian-tafann na seana-bhroc
Agus nach ar ghealluis , a bhráthair Brian an chúis do sheasamh dhamhsa agus ó do ghealluis is éigin duit a chomhlíonadh, nó biodh a fhios agat agus a dheimhin go bhfaigheadsa bó ded' bhuaibh féin má 's beo an dlighe, agus d'fhreagradar a céile san laoidh mar atá ár ndéidh anso: B : Feicimid do neart, a Pháidín, Anois ó táimíd a n-éigin, d'éis a ndeárnais do bhasdal Ag tafann catha ar Shéamus
P : Nár ghealluis, a Bhriain mheirtnigh, Do chionn dibhfeirge an chléirigh Gan mo chongnamhsa d'iarraidh A gcomhrac gliadh Shéamuis
B : Má dubhrais focal díomsach Le teas gríosachta agus méala A Pháidín níor chóir ár n-agradh A n-am eagla ár n-éaga
P : Caithfir mo chúis do sheasamh Do réir geallaimh agus conduir Nó díol do thabhairt sa gCláraigh Táimse, a bhráthair, punncach
A h-aithle na laoidh sin d'ionnsuigheadar an dís dorrdha direóil, disgirt sin a chéile go ndeachadar fá thuairim fad súisde dar oile agus thógadar suas a gcoimh-n-éinfheacht nó d'aon bhéim an dá shúisde searg-líomhtha sin go feargach, géagach, bolgánta, bagrach , agus níor leig an eagla do cheachtar díobh an fear eile do bhualadh, d'eagla dá mbuailfeadh fear acu an chéad bhuille 'sgan an fear do bhuailfeadh do mharbhadh go h-iomlán do'n bhuille sin nach mbeith dóigh anacail nó eadrainn air nó go mbuailfeadh fear an chomhlainn 'na chloigeann é gan choigilt; ionus go raibh ar an ordughadh san ar feadh trí h-uaire ris an gclog ar mhodh dá dtigeadh duine ó'n Iniadha mhór go h-Éirinn ag iarraidh adhbhar focmhaide, funóide nó baoghal spóirte agus magaidh, is d'fhéachain na díse sin ba thigthe dho, ag féachaint ar a gcultachaibh airm agus cumhdaighthe
ciseán agus croiceann capuill mar clogad agus mar corplúithreach agus cinnbheirtne ortha, agus ar a gcreasaibh chruaidh-chnáibe agus garbh-ghadrachaibh ar síneadh suas a súisdí mar craosach chatha agus gan do spreacadh ná do spiorad i gceachtar díobh an fear eile do bhualadh d'éis a ndeárnadar do bhragaracht agus do bhuan-tafann ar a chéile go h-alt na h-uaire sin; agus comhthinól móradhbhal d'á gcleamhnuighthibh agus d'á gclainn-mhaicne ar gach
taobh dhíobh dhá bhfeitheamh agus 'dhá bhféachaint agus deirtear go raibh fuaim lámhach agus boltonus borb-phúdair 'na dtimceall ge be hé
Do bhádar seal fada ar an órdughadh san acht go dtugaidís srang-fhéachaint thart, d'fhios an raibh gárda nó cosaint ag teacht d'á n-eadrán mar do ghealladar ó chiana dhóibh
Ro labhair Séamus óir 'sé ba bhuan-boirbe, do bhrígh nár caith mórán ná iomarca dighe mar do rinne Brian agus as é ro ráidh, "A mharbháin mheata mhíothlaochtha1 na muis-fheisóige, créad nach mbuaileann tú do bhuille, a chaimiráin chiotaigh, chrosfhiaclaigh," ar Séamus
"Ní dhom is cóir acht dhuitse, óir is tú is sine, a bhasdaláin bhaoith, bhunránaigh, bhréin, na bputátaidhe fat-fhuara," ar Brian
"Is córa dhuitse do bhuille do bhualadh ar dtúis óir is tú do thoisigh an t-imreasán ar dtuis"
"Fágaimse a bhreitheamhnas sin ag Lochlann na linnáin," ar Séamus, agus ba fáidh faobhrach fíor-eolach an fear sin eadorthasan le fios agus le fáisdine do dhéanamh, agus dubhairt sé gan amhras go dtiocfadh traothughadh toice agus conáich do'n chúpla san as a ndíomas tré n-a dtógbháil chogaidh a n-aimsir shocruigheachta agus síthe agus páidhe do shaothrughadh go séanmhar, agus dubhairt an laoidh ann: "Cogadh Shéamuis Uí Gheannain Agus briollan Charn-cheite 'Sé deirim gur tuar daibhris Do lucht saidhbhris agus creidte
An feadh do leigeadh do'n chúpla A bheith go súgach socair Níor bheithte dhóibh le mórdháil Do dhul ag tógbháil chogaidh
Ba leór cogadh an Coimhde Dá n-eisdigh buirbe na bruighne, 'Sgan a bheith anois ag gríosgamh cogaidh A n-am socruigheachta agus síthe
Nach cuimhin libh cogadh Chromuil Do bhain ár lomradh dhinne Do ghnidh cumhachta an ghasúir Státuidh dá phíce
Baolach samhradh na fola Éigin, gorta agus pláighe Do theacht tre na ndíomas Do'n chúpla díscir dána
Tiucfaidh cogadh an Choimhde Tar éis comhraic na díse Traothughadh ár mban 'sár ngárlaigh Dúinne ba h-ádhbhar caointe
Tiucfaidh doineann agus díleann Tiucfaidh failbhe agus gainne Ó chogadh tubaisteach ár ndíomais Bíam go líonmhar faoi aindeis
Ag sin agaibh mo rúnsa A chúpla bhrúchtmhar na mórmhionn, Agus coisgidh d'bhúr gcomhrac súisde Go h-am brúidhte na bpunann
Ionnsuighidh sgioból fairsing Féachaidh bhur n-acfuinn láidir Agus gibé is truime buille Faghadh sé biseach páighe
Ar gclos fáisdine an chogaidh, na gainne agus gorta do'n chúpla ceannfheargach sin níor fhan neart tógbháil a súisde i gceachtar díobhtha tar éis a ndeárnadar do bhragaracht agus do bhuantafann ar a chéile ó thús go deireadh, agus cóimhthionól mór d'á gcáirdibh, d'á gcleamhnuighthe agus d'á gcaoimhaicne ar gach taobh díobh d'fhios críche na dála san
Acht cheana do ghluaiseadar araon ó'n tullaigh gan buaidh catha ná comhlainn, cosguir ná gaisge, ag ceachtar díobh
Gidheadh do bhí Páidín ar na mhárach ag luadh clampuir agus ag éiliughadh an gheill nó go ndubhairt duine sultmhar áithrighthe do bhí ar an láthair gur chailleadar araon an geall, do bhrígh gur loiceadar an dís an comhrac, agus acht go dtigeadh ceart do'n tír go gcaithfeadh baintreacha an phuráisde an dá bha d'fhághail agus iad san do shaothrughadh dhá bha 'na n-ionad ar a bpáidhe oibre athargha nó bheith gan aon bhó
Finit agus críoch ar Thána Bó Geannain agus Clonne-Con-ríogh ag cath Lisín Uí Dhunacháin do'n taobh ó dheas do Chruachain Conachta, ris a ráidhtear Cuisleán Pluincéad indiu
Nótaí
Acaraí, giúirléidí, instrimnití
Lúsra, bladar
Boltonus, boladh
Maistre, cuigeann
Borb-bhasdal, baoth-chaint bhorb
Malladh, mallacht
Burmuruas, dailtínteacht
Muisfheisteach, mór bheólach
Crapa crampbhéil, scaimheanna a chur air féin Pislineach, ronnach
Púistiún, pota
Geamhdógaí, cácaí
Sibhdille, slis
Labánta, liobarnach
Uidhe, taisdeal
Láir na leise, an láir leisíneach
{N L037} {L 9} {B 1774ls 18D} {G L} {U 0254} {C Prós} {M 8} Beatha Gillasius Ardmachanus
Caibidil 1
Ar mbeith d'oileán Éireann fá chogadh agus fá ghlic le naimhdibh danarrdha as Dania (dá ngoirmid Críoch Lochlann) agus as Normandia na Fraince, timcheall dá chéad bliadhain do chuireadar fá dheireadh Gaodhail Éireann forfhlaitheas agus anchumhachta Lochlannach ar gcúl díobh
Gidheadh, iar scaradh dhóibh leis an daor-mhodhsaine fá a rabhadar ar an bhfad sin ag Lochlannaibh d'fhás eisíth, anbhuaidhreamh agus cogadh mór idir árdfhlathaibh agus prionsadhaibh na ríoghachta, ag déanadh imreasán agus ag teacht go namhadach ar bhéalaibh a chéile fá árd-thiagharnas uilidhe na críche, cogadh inmheadhanach catharrdha do mhair eatorra san tír istigh tuairim céad bliadhain go tuille
Do thainig as so go rugadar cách i gcoitchinne ar bheith lochtach míchoinsiasach, ionnas gur chlaochlaidh go mór maith phuiblidhe agus deagh-bhéasamhlacht na hÉireannach do thaobh úsáide a gcreidimh agus a gcoinsias, tar go rabhadar abhfad roimhe sin oirdheirc deaghchludhach in sna cásaibh sin
Acht cheana, Dia lántrócaireach nach tréigeann a mhuintir féin ina ndaor-chruadhóig, ar bhfaicsin an chlaodhchladh agus an mheirbhthin úd ag fás ar a fhíorchreideamh féin agus ar chrábhadh chách i nÉirinn, farra gach cúis dár bheain dó san i mbaoghal, do thairg sé a fhóirithin agus tárrthail éifeachtach do thabhairt ortha, i dtosach na daradh haimsire déag nó go grod roimhe óir is fá an n-am sin do thárluigh an claochlódh reimhráidhte ag dúsacht chugtha uimhire de shaor-naomhaibh agus agá dtabhairt dóibh (amhail scaoith de réaltaibh luinneardha ag gabháil sholais ón ngréin), iar bhfagháil soillse subháilceadh agus maitheasa uaidh san grian an cheirt, dá dtainig ciarcheó dorcha locht, agus aindlighe na ndaoineadh do thógbháil díobh agus do chur ar neimhní, mar aon le gnás an tsean-chreidimh fhírinne d'athnuadhadh agus do thabhairt chum na stáide ar a raibh sé roimhe ó thús san gcrích, nó ar seólamh budh fearr
Imeasc, ámh, na fóirne seo d'órduigh agus d'ollmhuigh ár dtiagharna le n-a chreideamh féin, farra devosion cháich amhail so d'aithleasughadh agus do chur 'na suidhe mar badh dual
Badh hiad Prímhchinn feadhna na buidhne agus cháich eile fán am sin Celsus Árdeasbog agus Príomhaidh Árdmacha, agus a oidhre sin arís Maolmhodhaigh Ua Mongair, do ghabh áit san bpríomhadhacht farra bheith 'na leagáid Apstaldha dhó ón bPápa ós Éirinn uile, agus arís Giolla Mac Liagh dar goireadh príomhadh Éireann i leabaidh Mhaolmhodhaigh, duine maith fíorabstalta dha ríribh do rugadh i gcoinne leasa agus tairbhe do dhéanadh d'Éirinn agus chum mór-chomaoine do chur ar chreideamh Chríost innti, óir, chum go dtugadh sé aisiog dhó go hiomlán san mbríogh do bhí roimhe ann aga shinnsear cóir cáich , agus chum bhfoirtillioth sé é san mbríogh soin, mar aon le caondúthracht na ndaoineadh d'fhadughadh agus do ghríosughadh d'achtuigh sé iomad deaghreacht agus dligheadh eagailseamhla san talamh agá chur féin go toileamhail agus go minic fá shaothar, fá chian-aistear agus fá bhaoghal leis an rún reimhráidhte úd
Caibidil 2
Do rugadh Gillasius so nó Giolla Mhac Liagh i dtuaisceart Éireann, agus is é budh hathair dhó annsin duine uasal maith darab ainm Ruaidhrighe, agus is í aimsir ar a rugadh é an bhliadhain d'aois Chríost ár dTiagharna míle, ceithre fichid agus a hocht
Iar dteacht dó trá chum bheith d'oirbhirt iomchubhaidh agus d'aois le dul dho dhéanadh foghluma do cuireadh ar scoil é dar ghreamuigh sé seal de bhliadhnaibh, agus inar fhoghluim sé na healadhna leitiordha saora go n-éifeacht mar budh follus ar fheabhas na húsáide do rinne sé ina dhiaidh sin dá léigheann in sna céimeannaibh árda chum a rainig sé, farra gur thóig sé mar gach ní eile eolas ar bheith diadha tarcaisneach ar an saoghal go n-a mbí leananta aige
Dá bhríogh so ar mbeith 'na ógánach dhó do thug sé dá aire dul i leith bheith riaghalta ag fóghnadh do Dhia i stáid chrábhaidh, acht nach feas cé an t-órd riaghalta dá raibh sé, óir adeirid daoine gur Chanánach Riaghalta d'órd Naomh Aghustin é, agus daoine eile dá aithris go mbadh manach é d'órd Benedictus naomh, ceist nach gabhaim orm d'fhuascladh, gidheadh, d'fhágbhadar Análacha aosta Éireann dearbha againn go raibh sé 'na Abb i mainistir oirdheirc Dhoire, muinighthear as Naomh Colum Cille, agus de so, ge be le mbadh mhaith réidhteach d'fhagháil san gcruas so, deanamh sé lorgaireacht cé an t-órd riaghalta dá mbeanann mainistir Dhoire, agus iar bhfagháil fios scéala dhó budh féidir leis meabhair do bhreith cé an t-órd dá raibh Giolla Mac Liagh
Caibidil 3
Ar mbeith, trá, do Ghiolla trí bliadhna agus triochad d'aois do ghabh sé air féin bheith i gceannas ós príomhmhainistir reimhráidhte Dhoire i nUltaibh ar bhruach Locha Feabhail aga raibh fá'n am sin uachtaránacht ar an gcuid eile d'órd Choluim Cille i nÉirinn, farra gur hárduigheadh í chum bheith 'na cathaoir easboig, dignit atá indiu aice, maille le bheith 'na cathaoir dhi
Iar nglacadh, trá, cumhacht do Ghiolla san áit sin do rinne sé úsáid agus ionghabhail ar a fheidhm mar badh dual ar feadh sé mbliadhna ndéag mar aithrisid analacha na críche
Acht cheana, mar nach ráinig dhúinn léargus d'fhagháil ar eachtraibh uilidhe agus ar ghníomharthaibh an duine naomhtha so (aga mbudh díol ortha gan amhras a dtabhairt chum soluis) éist leis an mhéid seo ad dhiaidh do fuaramar le nochtadh go fírinneach dhuit
an daradh bliadhain d'uachtaránacht an duine fhíréanda so i nDoire do thárluigh méadughadh ceana agus onóra don mhainistir sin, ge mór do ghoill an cás as a dtárluigh sin ar Ghiolla agus ar dhaoinibh eile fris
Ag so an cás as analchaibh Éireann fá'n am sin
d'éag an prionsa oirdheirc Domhnall Ua Lochlainn mac mic d'Ardghar Righ Éireann (go háirithe budh rígh é ós tuaisceart Éireann) óir do ghabh Muircheartach Ua Briain flaitheas Éireann ar an aimsir sin, i mainistir Dhoire ina bhfacas dó críoch do chur ar a shaoghal i bhfochair Ghioll Mhac Liagh, an ceathramhadh lá d'idus Februair i bhféil Miochuarach san oidhche, an treas bliadhain ar sheachtmodhadh dá aois agus an seachtmhadh bliadhain fichead dá fhlaitheas ós Éirinn, d'éis mórán déirce do dhéanadh dhó ar bochtaibh, agus iomad aisce do bhronnadh d'uaislibh eirusbhach
Badh deagh-dhuine an prionsa so do sháruigh cách eile i mórdhacht, i gcaithréim, i n-intleacht agus i scéimh
Badh buadhach séanamhail é ina ghnoithibh agus ina éachtaibh eile, agus do halachadh i mainistir Dhoire é fá dheireadh
An cúigeadh bliadhain d'uachtaránacht Ghiolla i nDoire do thug Ardghar mhac Aodha, taoiseach Oilídh (Ailigh) (áit atá trí mhíle budh thuaidh ó Dhoire agus ann a gcomhnuighidís righthe Éireann roimhe sin) ionnsaighe fhoghlach ar mhainistir Dhoire ag tairgsin éagcóra do dhéanadh ar mhanachaibh, ar chléir agus ar easboig na háite, bíodh go mbudh dlioghthach urraim agus cádhas do chongbháil don eaglais sin tar cheallaibh eile ar son Choluim Chille do thóig ar tús í agus do ghabh ceannas innti
Gidheadh níor fhuiling Dia cádhas a áite féin do shárughadh amhail súd, ná aindlighe d'imirt ar a fhóghantaibh innti gan díoghaltas do theacht ar na foghladhthaibh
Óir tré dheonughadh speisialta Dé do thógbhadar muintir Dhoire annsin bruthgháir mhór agus a n-airm go líonmhar i n-aghaidh (Ardghar) dar marbhadh go cinneamhnach é ar an mball d'aimhdheoin lucht a chosanta agus an bhorb-bhuidhean do bhí leis
San mbliadhain ndéaghanaigh d'Abbaineacht Ghiolla ós Doire do loisceadh an chathair go haicídeach nó (mar saoiltear) go mailíseach maille re cuid d'aos leanamhna Ardghair do chuir teine fhoghla ós íseal innti, acht nach iad amháin fuirgne na dtuatadh do milleadh don teine seo, acht fós na cealla go n-ar bheain (bhain) de thighthibh dóibh do doithiogh iad
Do ghoill go mór ar an duine fíréanda an tóiteán gráineamhail dibhfeirgeach so do theacht ar an áit mbeannuighthe úd le n-a linn féin, agus is móide budh holc leis an mór-mhilleadh do thárluigh ann mar nachar fhéad sé féin fuireach le n-a leasughadh mar budh riachtanas, ar an adhbhar gur tógbhadh é an daradh bliadhain iar sin
1136, nó mar deirid daoine eile 1137, as bheith 'na Abb i nDoire chum ughdaráis phríomhadhachta Árdmacha do ghabháil le a ais ós Éirinn go huilidhe, agus so tré oibriughadh agus tré fhorála Maolmhodhaigh Uí Mhongair aga raibh roimhe sin urlámhachas na nárd-chumhacht sin, ar an adhbhar, d'éis Árdmacha go n-a chumhachta do bheaint (bhaint) as lámhaibh na seudeasbog do ghabh anfhlaitheas ria sin san áit, go bhfacas do Mhaolmhodhaigh mór-ualach agus cúram na dignit sin do thréigean agus Giolla Mhac Liagh d'ainmniughadh agus d'oirneadh innti ina leabaidh féin amhail a d'aithriseamar roimhe so as Bearnard Naomh i mbeatha Mhaolmhodhaigh acht gurab san mbliadhain 1129 d'fhágbhaidh an príomhadh Celsus le hudhacht Maolmhodhaigh do bheith ar n-a thogha ina áit féin, agus gurab dá éis sin do chuir sé a oifige dhe i nÁrdmacha agá leagadh ar Ghiolla Mhac Liagh, mar do fuair sé infeadhma é leis an áit do sheasadh 's le n-a hualach d'fhulaing agus d'ionghabháil
Mar do ghlac trá, Giolla sealbh Árdmacha agus príomhadhacht Éireann i n-áit Mhaolmhodhaigh, do thairg an Seudeasbog Nigellus (ar a dtangamar ria so i mbeatha Mhaolmhodhaigh) buaidhreamh do chuir air mar do chuir sé ar Mhaolmhodhaigh
Gidheadh ámh, do cuireadh go héigeantach as urlámhachas Árdmacha é le linn Mhaolmhodhaigh
Mar sin do congbhadh amuigh é as seilbh na háite 's na gcumhachta le linn Ghiolla Mhic Liagh, agus de sin iar bhfagháil saoirse do Ghiolla ón mío-shuaimhneas do hobair a theacht air do thaobh Nigellus, chum go dtaisbeánadh sé é féin 'na oidhre dhioghlais ar Mhaolmhodhaigh ar feadh na n-ocht mbliadhan ar thriochad do mhair sé 'na phríomhadh ós Éirinn, do chongbhaidh sé agus do chuir chum tosaigh an Reformation agus an leasughadh do thionsgain Maolmhodhaigh roimhe san chrích; ar reachtaibh eagailseamhla, ar choinsias agus ar an uile chórtas, farra gur thairg sé maille re cúram aireach agus le n-a bhuan-tsaothar bárr maitheasa agus feabhais do chur ortha óir do bhídís seanaidí agus comhdhála cléire aige san tír ina gcinneadh agus ina n-achtuigheadh sé órduighthe agus deagh-nósa ag feabhasughadh stáide cille agus tuaithe
Do chaitheadh sé fós aimsir agus duadh le síothcháin agus le fos báidheamhlachta do chongbháil agus do bhuanughadh idir phrionsadhaibh agus árdfhlathaibh na talmhan, ag déanadh iomad siubhail agus cian-aistir do gach leath den chrích leis an toisc seo, agus ag déanadh oifige Phreláide mar budh dual, acht go dtiocfam ina dhiaidh so ar an anshógh líonmhar agus ar an dochar d'fhuilingeadh sé san taobh so, amhail duine apstalta
As so budh hiontuigthe dhuit, a léaghthóir, cionnas do dheonuigh Dia éagsamhlacht dochair, duaidh agus saothair do theangbháil dó agá iomlat dar leat ó bhuaidhreamh go ró-bhuaidhreadh do réir an tseolta ar an gnáthach leis daoine fíréanda eile d'fhéachain agus do dhearbhadh, ag leagadh láimhe ortha ar uairibh agus agá gcongbháil fá leathtrom ar eagla díomais nó macnas dá n-árdughadh tar cheart agus arís agá bhfóirithin agus agá dtárrtháil uair eile ó chruadhóigh agus ó riachtanas chum nach téighidís fá éadóchas ag tréigean a misnighe go haimhréasúnta
Do fuair iomorra Giolla an dara bliadhain dá fhlaitheas ós Árdmacha adhbhar mór dóláis mar do bhí, cumhna spioradálta feadheamhuil Maolpádruig Uí Ghruagain do chailleamhain, deagh-dhuine foghlumtha budh máighistir agus budh hárdoide ós scoltaibh Árdmacha ar tús, agus arís ag glacadh bárr crábhaidh le a ais do thriall sé thart timcheall na críche agá oilithre féin agus ag taisteal ar cheallaibh oirdhearca Éireann nó go ráinig sé oileán Locha Cré darab comhainm Innis na mBeó in-ar éag sé
Ar an mbliadhain 1138 do chuir Giolla roimhe visitation do dhéanadh ar na provinsibh éagsamhla do bhí fá n-a chumhachtaibh d'fhéachain créad an leasughadh do bhí d'easbha ortha, agus dá dhruim sin do thaistil sé an Mhúmhain ar tús agus ar gcríochnughadh a visitation san bprovinse sin d'fhill sé tar a ais go hÁrdmacha, mar ar ghlac siad a mhuintir féin go soilbhir lúthgháireach é; acht nach cian do mhair an lúthgháire sin dó, ar an adhbhar gur éag uaidh ar an mbliadhain sin, an 29 lá de January, cabharthach róthábhachtach, scáthán riaghaltachta eagna agus búidheachta an leith budh thuaidh d'Éirinn, Maolbhrighde Ua Brolcháin
(Tuig ámh nach raibh i Maolbhrighde acht Easbog nó Abb faoi Ghiolla i nDoire, ag fóghnadh ar a shon amhail bhiocáire genearáilte
Tuig fós gurab ar an mbliadhain sin do theastuigh an Seudeasbog Nigellus iar ndéanadh aithrighe mar budh dual fá n-a Usurpation agus fá n-a aindlighe)
Do thriall Giolla an bhliadhain iar sin go Cúige Chonnacht ag déanadh visitation ar an gcúige sin mar ar ghlac Toirdhealbhach Ua Conchubhair, Ríogh na Cúige mar aon agus uaisle na talmhan go ceanamhail ró-onórach é, agus mar ar fhág an Righ cead iomlán aige riaghla agus leasughadh do dhéanadh in gach áit dá dhúithe go huile, i gcásaibh eagailseamhla amhail do chífighe do féin
d'éis, ámh, a visitation agus a ghnoithighe eile do chríochnughadh dhó san tír sin d'fhill sé tar a ais go hÁrdmacha, dá áit féin arís
Budh follas créad dúthrachtaighe an fhoinn do bhí ar an deagh-dhuine beannuighthe fos agus síothcháin d'ollmhughadh agus do chongbháil ar bun idir phrionsadhaibh agus príomhfhlaithibh Éireann, óir ar mbeith do Thoirdhealbhach Ua Chonchubhair, Rígh Connacht, agus do Mhurcha Ua Maolseachlainn, Rígh Midhe, easaontach aimhréidh ar oile do tharraing Giolla ar tús chum coinne iad leath ar leath go hEaglais Chiaráin naomh, mar ar cheangail agus mar ar shnadhmuigh sé síothcháin agus báidh eatorrtha do láthair Altóra cádhasaigh an duine bheannuighthe Ciarán agus na dtaiseadh naomhtha do bhí uirthi, i bhfiadhnaise easbog eile agus cléire do bhí ar an mball, budh comhairleacha leis an tsíothcháin do dhéanadh agus fós do chuaidh i dtacaidheacht ar a congbhail ar bun abhus agus thall
Gidheadh, go grod d'éis na síothchána so do shnadhmadh amhail seo, do cuireadh i gcéill do Thoirdhealbhach (gion gur bhfíor an aithris) gur bhris Murcha páirt d'airteaglaibh na síothchána do bhí eatorra, agus dá bhríogh soin ar sealbhachas dul do dhéanadh foghla don Mhumhain do chruinnigh sé sluagh lánmhór agus leis an sluagh sin d'ionnsuigh sé go soibionta cealgach an Mhidhe, agus do ghabh sé annsin an Righ Murcha mar aon le furmhór uaisle a thíre fris, agus do thug leis láimhsighthe i mbraighdeanas iad go tor Dhúna-Móir
Mar do chualadh Giolla Mhac Liagh, an príomhadh, Muireadhach Ua Dubhthaigh, Árdeasbog Tuama, agus Abb Foghbhair, Comharba Fheghthin, mar aon le hárd-cheannaibh eile cléire agus tuatadha na críche an scéal so do ghoill ortha go mór an tsíothcháin reimhráidhte d'ollmhadar féin, agus aga ndeachadar i n-urradhas le n-a congbháil slán do gach taobh, do bheith ar n-a sárughadh agus ar n-a briseadh le Toirdhealbhach thar mar do shaoileadar, agus dá dhruim sin do thangadar go sroigh é ag iarraidh air an cás d'fhéachain ar tús maille re examination do dhéanadh air sul do gheabhadh sé ann féin daor-smacht éagcórach d'imirt ar Rígh Midhe agus ar mhaithibh a thíre contrárdha do reachtaibh Dé agus do dhlighe coitcheann na gciniodhach, fris an éigceart do bhí ar n-a déanadh san chás ar eaglais Chríost agus ar na prealáidibh onóracha do tharraing an tsíothcháin úd, agus do ghabh ortha féin nach claonfighe uaithe ar aoin leath
d'éis, ámh, breathnuighthe iomláin do dhul amach ar an gcúis, níor fríth cionta ar bith do bheith innti do thaobh Mhurchaidh ná go ndearnaidh sé brise síthe ar Thoirdhealbhach i n-aon phongc dhi
Gidheadh, tairis sin ní bhfuaradar na hEasbuig reimhráidhte, ná fós na huaisle do bhí agá ghuidhe ó Thoirdhealbhach, Murcha ná na Tiagharnaí do bhí i gcomhbhraighdeanas fris do leigean fá réir as a ngéibheann ná bheith síothach leo acht ar choingial Murcha d'éirighe as urlámhachas ríoghachta na Midhe maille re flaitheas agus le treise na ríoghachta céadna d'fhágbháil ag a mhac féin
Conchubhar mhic Toirdhealbhaigh, agus bíodh go mbadh éigceart ródhaor an condar so ar ar aontuigh Toirdhealbhach bheith réidh le Murcha, budh héigean do Mhurcha theacht air d'fhonn suaimhnis agus maitheasa cháich eile san tír i gcoitchinne d'fhás as; acht go raibh súil le Dia ag Giolla agus ag na hEasbogaibh eile do bhí ina fhochair nach fuileongnamh sé aindlighe chomh mór agus comh soiléir agus súd, gan cóiriughadh agus gan díoghaltas, agus leis an intinn sin do thriall siad fá seach dá n-áitibh féin
Gidheadh, do réir bharamhla na bprealáid, ní cian an fhoidhne do rinne Dia re Toirdhealbhach ag cóiriughadh a bhréagfhocail agus a bhrise síthe air, óir do thogair sé spiorad dhíoghaltais do dhúsacht in Ua Dhiabhlaidhe taoiseach bhFear dTulach, agá ghríosadh chum sluaigh do chóimheagar agus dhéanadh suas i n-aghaidh an anfhlatha Chonchubhair úd le ar marbhadh Conchubhar ag Bealach Muine taobh istigh de leathbhliadhain dá thiagharnas aimhdhlisteanach ós an Midhe
Ag sin agad, a léightheoir, cuid de mhiorbhuille an árd-Dhia
Ar an dara bliadhain d'éis an éachta úd d'ollmhuigh Giolla Mhac Liagh teine mhór aoil ina raibh seascad troigh ar fad go n-a urdail sin ar leathad i gcoinne eaglaise chaiteadrálta Árdmacha do leasughadh
Do concas trá do Ghiolla Mac Liagh, an Príomhadh, agus do leagáid apstalta an Phápa
Maolmhodhaig Ua Mongair d'aoinintinn luighe ar Reformation do dhéanadh san gcrích agus barr leasuighthe do dhéanadh innti ar caondúthracht cháich agus ar a ndeagh-bhéasaibh
Go háirithe do thangadar ar Phallium do shaothrughadh do chathaoir Árdmacha, agus ar fhios do chur air chum an Phápa ar an adhbhar tar gurab í Árdmacha Metropolis agus príomh-eaglais Éireann ó thús, go raibh sí aimsir fhada roimhe sin ar easbha Pallium
Dá bhríogh so do rinneadar comhdháil ag cruinniughadh cléire Éireann chugtha i nEaglais Innse Pádraig ar an mbliadhain 1148 ina dtárluigh ceann i gceann chúig Easbog déag, dá chéad sagart farra tuille eile cléire farró
d'éis, iomorra, mórán deagh-reacht agus statúideadh somholta d'achtughadh don chléir seo san tseanaid seo Innse Pádraig do thángadar ar an leagáid Maolmhodhaigh do chur uatha i dteachtaireacht chum an Athar naomhtha i gcoinne Pallium d'Árdmacha
Do ghléas, trá, Maolmhodhaigh é féin le dul ar an turas sin
Gidheadh, ní rainig leis teacht do láthair an Phápa ar an eachtra sin, ar an adhbhar gur ghabh galar báis é i mainistir Chlareval san bhFrainc agus gur éag sé den ghalar sin san mainistir chéadna i bhfochair Bhearnaird naomh, an ceathramhadh bliadhain ar chaogad dá shaoghal san mbliadhain reimhráidhte d'aois Chríost ár dTiagharna
Ní furas ámh faisnéis do dhéanadh créad méad na pudhra sa <'s an> dochair do rinne bás antráthamhail an earlaid <éarlaimh> bheannuighthe seo Maolmhodhaigh do thalamh uilidhe na hÉireann fá'n am úd, ná créad an chumha dhoilioghasach d'fhás ar Giolla Mhac Liagh fá é féin is fá a shár-chumhna do bheaint de
Gidheadh, níor fhailligh sé fá n-a dhícheall a leaba ar aon do chongbháil suas maille re áit leagáid agus Príomhadh do dhéanadh
Go naire seo do chruinnigh sé ina dháil go cathair Árdmacha Muircheartach Ua Lochlainn prionsa Thíre Eoghain go nuaisle a dhúithighe agus prionsa Oirghialla mar aon le flaithibh agus le tiagharnaibh Uladh go hiomlán ag snadhmadh báidh agus síothchána eatorrtha agus ag cur agus ag ceangal cháich eile fá umhlacht agus fá ghéilleamh do Mhuircheartach reimhráidhte
Do ghlac cathair Árdmacha teine dar loisceadh trian an bhaile, óir is 'na trí míribh do bhí an chathair fada ó shoin roinnte
Is é am ar a dtárluigh an tóiteán seo d'Árdmacha lá féile Cianáin, an ceathramhadh lá fichead de mhí November, míle céad agus caogad
Do ghoill go trum an fhoghail seo ar Ghiolla agus de sin do shiubhail sé ar a dhióisis agus do fuair sé ar a chuairt mart (an chuid badh táire dhe) ó gach fear acfaine agus fiche bó ó árdthriath na tíre chum an dochair do rinne an teine úd do leasughadh
Do chuir Eugenius Tertius, an Pápa, ceathra pallia go hÉirinn ar an mbliadhain d'aois Chriost 1152, nó mar deirid daoine eile 1151, chum pallium díobh do bheith i bpríomh-chathair gach provinse de cheathra provinsibh na ríoghachta
Is d'iarraidh na bpallia so do thriall Naomh Maolmhodhaigh Ua Mongair as Éirinn fá dhó don Róimh, acht go mbadh túisce an bás dá bhreith ná rochtain dó don Róimh mar a raibh an Pápa, an dara feacht, agus bíodh nach raibh do lán súl aige ar a chéad turas don Róimh pallium d'iarraidh acht d'Árdmacha, farra pallium eile do Chaiseal mar aithrisis Bearnard naomh, 'na bheathaidh, tairis sin is baramhlach go raibh aithne agus órdughadh aige an dara huair na ceathra phallia reimhráidhte d'iarradh agus do shaothrughadh amach, ar an adhbhar nach léighmíd misionáir ná teachtaire ar bith eile do dhul as Éirinn don Róimh i gcoinne na gceathra bpallia úd, acht Maolmhodhaigh, agus gurab go grod d'éis a bháis do fríth amach iad
i gceann trí mbliadhan
Do thainig, trá, Joannes Paparo, Cardional agus leagáid apstalta extraordináir ón bPápa go hÁrdmacha mar ar ghlac an Príomhadh Giolla go honórach soilbhir é, ag tabhairt aoidheachta dhó ina fhochair féin ar feadh seachtmhaine, agus annsin do chuireadar de thoil a chéile fios agus gairm ar sheanaid agus ar chomhdháil na ríoghachta chum go nglacadaois d'aon aonta an phriviléid agus an onóir do thogair an tAthair Naomhtha do thabhairt dóibh do thaobh na gceathra bpallia reimhráidhte
'Sí áit in ar chinneadar an tseanaid seo do chruinniughadh i Mainistir Oirdhirc Mhellifont teannta le Droichead Átha
príomh-mhainistir úird Cistertium i nÉirinn, mar a dtainig ann ar cardional reimhráidhte Joannes Paparo, Christianus nó Giolla Chríost Ua Connairche, leagáid Apstalta ordináir na Rómha ós Éirinn, farra mórán easbog, abb, ríogh, diúiceadh agus uaisle Éireann
Do goireadh agus do rinneadh san chomhdháil seo ceathra hÁrdeasboig san ríoghachta
Ardmachanus, Dublinensis, Casselensis agus Tuamensis mar atá Áirdeasbog i nÁrdmacha, Áirdeasbog i mBaile Átha Cliath, Áirdeasbog i gCaiseal Mumhan agus Áirdeasbog i dTuaim
Gidheadh atáid Analacha Chluana Aidhneach i Laoighis agus céadfa Dochtúra Céting i naghaidh so, óir is é aithrisid siad nach i Mainistir Mhelifont acht i gCeanannas na Midhe, dá ngoirthear Kells nó Cealla do bhí an tseanaid reimhráidhte cruinn, agus adeirid fós gurab ar an mbliadhain d'aois ár dTiagharna Críosd 1152 ar an Domhnach san Earrach darab ainm Laetare Jerusalem quae est quarta Quadragesima do bhí an chomhdháil sin ann, agus go mbadh bliadhain bhisigh an bhliadhain ar a raibh sí
Aithrisid siad fós gurab é an fear úd Joannes Paparo presbyter Cardinalis Tituli Sancti Laurentii in Damaso ba prefes agus ba ceann ar an tseanaid agus ar an gcomhairle seo ina rabhadar seacht nEasboig fichead cruinn, mar aon le urdail eile sin d'Abbaibh agus de Phríoiribh
Do hórduighadh agus do nósuighadh san tseanaid seo le cumhachtaibh na Rómha agus an Pápa , Eugenius Tertius, Siomontacht agus Usuiriocht do chuir ar gcúl, agus gan deachmha ar bith d'íoc ná do thabhairt amach acht go conanta dlisteanach maille re cumhachta apstalta an Phápa do bheith ag an té do gheabhadh air a glacadh
Do tuga arís (mar dubhramar roime) ceathra Pallia do cheathra príomhchathaoiribh Éireann
Áth Cliath, Caiseal, Tuaim agus Árdmacha, acht gur fágbhadh ag Áirdeasbog Árdmacha (mar budh cubhaidh) bheith 'na phríomhadh ós cionn cháich eile i ríoghacht Éireann
Iar gcríochnughadh, trá, na cómhairle seo Cheanannais do ghabh an Cárdinal Paparo long agus do thriall sé tar a ais ar an naomhadh callain d'Aibreán
Ag so, ámh, na heasboig do bhí san gcomhdháil seo Cheanannais agus a n-anma
Giolla Críost Ua Conairche, Easbog Leasamóir agus leagáid an Phápa i nÉirinn, Giolla Mhac Liagh, Comharba Phádroig agus Príomhaidh Éireann, Doncha Ua Lonargain, Áirdeasbog na Mumhan, Grennius nó Gregoruis nó Greoghair, Easbog Átha Cliath, Giolla na Naomh Laighneach, Easbog Ghlinn-da-loch, Dunghall Ua Collaidhe, Easbog Lethghlinne, Fostius, Easbog Phoirtlairge, Domhnall Ua Foghartaighe, Biocáire Genarálta Osraighe, Fionn mac Cianáin, Easbog Cille Dara, Giolla an Choimdhe Ua hÁrdmhaoil, Biocáire Easbog Imligh, Giolla Aodha Ua Maighin, Easbog Chorcaighe, Macronáin, Comharba Bréanainn agus Easbog Ciarraidhe, Turgesius Easbog Luimnighe, Muircheartach Ua Maoluidhir, Easbog Chluana Mhic Nóis, Maolíosa Ua Connachtain, Easbog oirthir Connacht, Ua Ruainic, Easbog Luighne, Macrait Ua Móráin, Easbog Connmhaicne I Bhriuin, Muireadhach Ua Cobhthaigh, Easbog Cinidhil Eoghain, Maolphádruig Ua Banáin, Easbog Dáilriada, agus Maoilíosa Mac Cléirigh chóir, Easbog Uladh
Do críochnuigheadh an tseanaid seo an lá roimh iodas Márta iar ndéanadh certuighthe agus leasuighthe ar Easbogóideachtaibh Éireann innti
Tuigeadh an léighthóir annso tar a n-abraim (mar mhaoidheas Eoin Mac Colgan) go rabhadar ceathra háirdeasboig i nÉirinn roimh aimsir Eugenius Tertius, mar do bhí Áirdeasbog san bprovinse do cheathra provinsibh na críche
provinse Uladh, provinse Laighan, provinse Mumhan agus provinse Connacht, gidheadh, níor ghnás aca áirdeasbogóideachta na provinse do bheith greamuighthe d'aon chathaoir amháin de shíor; leath amuigh de Phrovinse Uladh, ina mbíodh de ghnáth Áirdeasbogóideacht na Provinse sin leananta ag Árdmacha
Acht samhla do bhíodh Áirdeasbogóideacht gach provinse den triúr eile do réir mar do toghthaighe duine Eaglaise innti agus mar do thairngeadh pearsa, foirfeacht agus iomláine an duine chuige é
Tuigeadh sé fós nach cleachtdaois na hÁirdeasbuig seo ná aon ar bith dhíobh Pallium do bheith aca roimh an gcomhdháil seo Cheanannais, acht go scríobhann Jocelinus i mbeatha Phádraig go bhfuair Pádraig ón bPápa pallium do féin agus do chathaoir Árdmacha farra bheith 'na leagáid apstalta dhó ós Éirinn, ge do cuaidh an pallium sin agus a úsáid as taithighe abhfad do aimsir iar sin nó gur hathnuadhadh iad le linn Eugenius Tertius agus Seanaide Cheanannais
Tuigeadh sé arís gurab mó an líon Easboig do bhí i nÉirinn fá'n am úd ná mar chuireas an chaitilog úd síos, óir ní labhrann sí ar Aodh Ua Oisin do fuair ar an aimsir sin pallium de na ceathra pallia úd agus bheith 'na Áirdeasbog i dTuaim
Ní aithriseann fós an catalóg úd do bheith d'easbogaibh i nUltaibh acht triúr agus an urdail eile i gConnachtaibh, bíodh gurab áirithe uimhir Easbog budh mó iná sin do bheith san dá chúigeadh reimhráidhte, cás dearbhthar agus beaintior as an líon easbog do bhí cruinn roimhe súd ag an bpríomhadh Celsus i seanaid i bhFiagh-mhicAongasa 1112 ina rabhadar caogad Easbog farra a chéile mar aon le 316 Abb, Príoir agus Sagart
Léaghmaoid fós do chruthughadh an cháis sin go rabhadar i seanaid eile budh déaghanaighe ná comhdháil Cheanannais chúig Easbog fichead san mbliadhain 1158 agus gan Easbog ar bith Connachtach ortha so
Atá baramhail eile fós le tabhairt nach rabhadar cliar Uladh ná a nEasboga go huilidhe san tseanaid seo Cheanannais, ar an adhbhar mar mhaoidheas Dochtúir Cétin - i righe Mhuircheartach mhic Lachloinn - nach de thoil ná d'aonta chléire Árdmacha ná Dhúna Pádruig do fuair Átha Cliath ná Tuaim an dá phallium do dáileadh dhóibh annsúd óir do concas dóibh go mbadh leor dá Áirdeasbog agus dá phallium san ríoghacht
pallium i nÁrdmacha agus pallium eile i gCaiseal Mumhan
Mar do críochnuighadh, ámh, an tseanaid seo Cheanannais, do rinne Giolla Mhac Liaigh turas go Cúigeadh Chonnacht ge be fáth mar ar ghlac Ua Conchubhair, Rígh Connachta, go honórach ceanamhail é, ar mbronnadh fáinne óir dhó ina raibh fiche unsa meadhachain
d'fhill tar ais as Connachtaibh go hÁrdmacha mar aon agus an Bhainríoghan chráibhtheach choinsiasach chaoin 'na chuideachta
Deargmhorgaill, inghean Domhnaill
Ba bainchéile an ríoghan so fá seach do dhá rígh, mar do bhí Muircheartach Ua Briain agus Toirdhealbhach Ua Conchubhair
Deirthear, ámh, gur éag an deaghbhainríoghan so go haithrigheach críostamhail i nÁrdmacha ar an mbliadhain sin féin in ar hadhlacadh a corp mar budh cubhaidh agus mar budh dual
Ar an mbliadhain dá éis siúd do bhí comhdháil oirdhirc i mainistir Mhelifont do láthair an leagáide Apstalta Giolla Críost agus comharba Phádruig Giolla Mhac Liagh
Do bhí ar an gcruinniughadh so seacht nEasbog déag, farra mórán de phrealáidibh eile as órdaibh riaghalta
Do bhí fós san gcomhdháil seo Muircheartach Ua Lachloinn, Áirdrigh Éireann, Ua hEochadha, Rí Uladh, Tiarnán Ua Ruairc, Prionsa Breifne, agus Ua Cearbhaill, Prionsa Oirghialla, go dtuille d'uaislibh eile na críche
Is í ba toisc don chruinniughadh corp na hEaglaise úd Mhelifont do naomhchoisreagadh, acht gur heascaineadh agus gur coinneallbháthadh ann Donncha Ua Maelseaclainn, Righ Midhe, agus de dhruim na bainge sin do chuireadar na prionsaidhe reimhráidhte as a fhlaitheas é ag tabhairt a áite agus a thiagharnais dá dhearbhráthair Diarmuid
Do bhronn an tÁrdrigh Muircheartach mar dhéirc do Dhia agus do mhanachaibh Mhelifont seacht bhfichid bó, farra trí fichid onsa óir
Do thug sé fós fris súd don mhainistir sin fearann teannta léi féin darbh ainm Fionnbhuir na nInghean
Do thug arís Ua Cearbhaill trí fichid eile onsa óir do na manachaibh céadna
Do bhronn amhail sin bean Tiagharnáin Uí Ruairc, inghean Phrionsa na Midhe, an urdail eile sin d'ór farra cailís óir don mhainistir agus culadh Aifrinn do gach altóir dá raibh innti eadhon naoi gcultachadh
Do chruinnigh iar sin an leagáid Giolla Críost (agus an Príomhadh Giolla Mhac Liagh ina fhochair) seanaid cléire na críche i nIbh Laoghaire san áit re a ráidhtear Briothaigh ina rabhadar cúigear agus fiche easbog agus inar cuireadh órduighthe síos ar leasughadh béas cháich
Do hachtuigheadh fós innti Cathaoir Easbuig do thabhairt i nDoire do Fhlaithbheartach Ua Bhrolcháin, Comharba Coluim Cille agus dearbhráthair do Mhaoilbrighde ar a dtangamar roimhe agus farra bheith dhó 'na Easbog san áit sin ceannas d'fhagháil dó ós mainistribh agus ós Abbaineachtaibh eile Éireann
Badh disciobal an Flaithbheartach so ria sin do Ghiolla Mhac Liagh ar mbeith dhó 'na Abb i nDoire
Acht cheana, ge go mbadh líonmhar an tSeanaid seo do bhí i mBriothaigh ní rabhadar cliar Chonnacht innti, ar an adhbhar gur fhoghladar agus gur mharbhadar ceathearn tighe Dhiarmuda Uí Maoilseaclainn, Ríogh Midhe, iad agus iad ag triall ar an tSeanaid agus iad ag fágbháil Chluana-mhic-nóis soir farra dís díobh do mharbhadh, cúis do thug fá deara dhóibh gan dul ar a n-aghaidh ná bheith ar an gcomhdháil mar an gcuid eile de chléir na talmhan
Do fuair Grennius nó Gregorius nó Griodhoir Áirdeasbog Átha Cliath bás fá an am so ar an mbliadhain 1161, iar mbeith dhó 'na phrealáid ós an áit dhá fhichid bliadhan agus sé lá
Badh duine maith an Greoghair seo
d'éis, ámh, a bháis do thogh Giolla Mhac Liagh an Príomhadh de chomhaonta cille agus tuaithe comharba Chadhain agus Abb Glinn-da-loch an duine fíréanda cóir Laurentius nó Lorcán Ua Tuathail le áit agus le dignit Ghreoghaira do ghlacadh i nÁirdeasbogóideacht Átha Cliath, acht nach mór gurab dá dheoin do fríth ó Lorcán an onóir seo do ghlacadh le a ais, ge d'aontuigh sé fá dheoidh a glacadh ar chomhairle cháich chum na maitheasa poiblidhe do chur ar a haghaidh
Do chruinnigh Giolla Mhac Liagh, an Príomhadh, seanaid eile cléire i gcúigeadh Laighean ar an mbliadhain 1162 san áit dá ngoirthear Claonadh inar shuidheadar 26 easbog mar aon le mórán Abb agus cléire eile
Do cinneadh agus do hórduighadh reachta maithe agus deagh-statúidí san tseanaid seo ar bhéasaibh cháich do leasughadh agus d'fheabhasughadh farra go dtangadar d'aon intinn gan aoinneach do bheith ionghlactha san Eaglais 'na dhiadhaire ná 'na fhear léighinn acht duine do chaithfeadh aimsir iomchubhaidh le foghluim do thógbháil i bpríomh-scoil nó in universitigh Árdmacha, agus nach mó ná maille le a léigheann do dhéanadh amhail sin dó san universitigh reimhráidhte budh hionmheasta é bheith infheadhma leis an scrioptúir naomhtha do mhíniughadh agus do theagasc do chách
Ní hé amháin, máiseadh, Naomh Ghiolla Mhac Liagh dá chur féin mar so fá shaothar agus fá chúram acht tar bheith meirbh aosta dhó, ní fhilleadh sé ó dhochar ná ó anshógh ar bith budh fhéidir do theangbháil dó i slighe riachtanasaigh sheirbhíse Dé nó tairbhe na ndaoineadh do chur chum tosaigh, agus dá bhríogh sin d'éis seanaide Chlaonaidh do chríochnughadh d'fhill sé go hÁrdmacha dá dhióisis féin mar a ndearnaidh sé visitation ag ceartughadh agus ag leasughadh gach mío nóis agus gach aindlighe dá bhfuair sé bhfás eatorrtha, ag tabhairt fá deara dhóibh dlighe Dé, reacht na hEaglaise agus deagh-statúidí cléire na ríoghachta do chongbháil agus imtheacht dá réir, agus is é aithrisid analacha Éireann le n-a linn féin air gur chriothnuigh sé dúthracht chomh mór agus sin le reformation do dhéanadh ar bhéasaibh cháich ina aimsir féin ionnas nach dearnadh a shamhail (go háirithe ní budh fearr) abhfad roimhe ná ina dhiaidh
Ar an mbliadhain 1165 do fuair óglaoch Dé Giolla siocair le a fhoidhne do dhearbhadh, óir do éirigh Eocha Mhac Duinshléibhe, Rí Uladh, i gcogadh in aghaidh Mhuircheartaigh mhic Lachlainn, Áirdrigh Éireann (cás do ghoill ar Giolla), agus ar sealbhachas díoghaltas do dhéanadh ar Mhuircheartach fá éagcóir adubhairt sé do dhéanadh do Mhuircheartach air do mhill sé a dhúithe agus a dhaoine ag déanadh creach, loiscthe, agus marbhtha ortha go háirithe i nIbh Méata, i nDáilriada agus i dtíorthaibh eile do bheain do Mhuircheartach
d'fhearguigh Muircheartach go mór de so agus iar gcruinniughadh a shluaigh d'ionnsuigh sé cúigeadh Uladh agus do rinne sé annsin samhail gach dochair dá ndearnadar na hUltaigh roimhe air, agá gcreachadh, ag loscadh agus agá marbhadh, agus iar gcur Eochaidh ar díbirt as a thiagharnas agus as a thalamh, do ghabh agus do rinne sé braighde d'uaislibh a thíre agá dtabhairt i ngéibheann leis go hÁrdmacha
Ar mbeith, iomorra, don Áirdrigh Muircheartach ar an seola so do chuir Eocha teachta ina dháil ag iarraidh síothchána agus réidhte air
Do labhair fós Donncha, Righ Oirghialla, farra Giolla agus farra cléir Uladh ar a shon ag dul i dtacaidheacht agus i n-urradhas air agus ag gealladh nach cuirfeadh sé fearg ní budh mó air, agus dá dhruim sin d'aontuigh Muircheartach réidhteach agus síothcháin do snadhmadh leis, acht nach cian do mhair an bháidh sin eatorrtha
Do thárluigh, trá, adhbhar eile dóláis d'fhóghantach nDé do Ghiolla,
urmhór caithreach Árdmacha do loscadh agus do milleadh idir thighthibh cille agus tuaithe agus mar bhárr géaruighthe ar bhrón an naoimh san chás so do concas don Áirdrigh Muircheartach camleithscéal do ghlacadh chum Eocha, Prionsa Uladh, ag rádh ag cumadh air gur bhris sé an tsíothcháin do bhí roimhe ar n-a déanadh eatorra agus ar shealbhachas na bréag-chúise seo do ghabh sé é agus fós do bheain sé a dhá shúil as, d'aimhdheóin ar cheangal na síothchána reimhráidhte eatorra gur luigheadar fá mhionna na Baicle Íosa ag altóir mhóir Árdmacha i bhfiadhnaise a Ghiolla, cléire Uladh agus prionsa Oirghialla fá gan an tsíothcháin úd do bhriseadh
Do ghoill go rómhór an feallbheart so do rinne Muircheartach go míochoingheallach in aghaidh Eochaidh ar Ghiolla
Gidheadh, ní fada gur chóirigh Dia an droch-ghníomh mailíseach so ar Muircheartach ag deónughadh an phrionsa reimhráidhte Oirghialla do ghríosughadh 'na aghaidh, óir d'fhearguigh sé go mór agus do ghoill air an brise síthe agus an feall do rinne Muircheartach ar Eochaidh, agus ní ar Eochaidh amháin acht airsion, ar an gcléir, agus fós ar Dhia, agus dá bhrígh sin do chruinnigh sé sluagh de mhuintir a thíre féin farra tionól daoineadh do tháinig dá chabhair as cúigeadh Chonnacht agus leis na sluaighthibh sin d'ionnsuigh sé Muircheartach chum díoghaltas d'imirt air 'na mhío-choingheall ar Eocha
Do fhreagair, ámh, Muircheartach é don leath eile le mór-shluagh do chóimheagair sé ina aghaidh agus ar dteangbháil don dá shluagh so dá chéile ag Litir-Loin i bhFiodh-Ua-nEathach i nUltaibh do briseadh do Mhuircheartach is do marbhadh é féin go n-uaisle a mhuintire
Is fíor go mbadh calma ceartbhreathach an prionsa Muircheartach roimhe súd, gidheadh, níor bhudh áil le Dia gan na droich-mhionna do thug sé i bhfiadhnaise Altóra Phádruig i nÁrdmacha, fris an éagcóir do rinne sé ar a fhóghantach féin Giolla (ag ar chuir sé i dtacaidheacht air é d'Eochaidh righ Uladh) do leigean leis gan díoghailt
Iar dtuitim, trá, do Mhuircheartach mhac Lachlainn amhail súd i gcath Leitre-Loin, do ghabh Ruaidhrighe Ua Conchubhair, Righ Connachta, Árdfhlaitheas Éireann ina áit, agus mar do thárluigh is sna cumhachtaibh sin é, do thug sé ceann ar oile comhdháil sonrádhach cléire, agus uaisle Leatha Cuinn dá láthair san ionad darab ainm Áth Buidhe Tlachta is san mbliadhain 1167
Do bhí an príomhadh Giolla Mhac Liagh ar an gcruinniughadh so, Lorcán Ua Tuathail, Áirdeasbog Átha Cliath, Cadhla Ua Dubhthaigh, Áirdeasbog Chonnachta, farra iomad de phríomh-chléir eile
Do bhí fós d'uaislibh na críche ar an gcomhdháil seo fris an Áirdrigh Ruaidhrighe, Eocha Ua Duinshléibhe, Righ Uladh, Diarmuid Ua Maoilseaclainn, Righ Midhe, Tiagharnán Ua Ruairc, Prionsa Breifne, Donncha Ua Cearbhuill, Prionsa Oirghialla, Donncha Ua Faoláin, Prionsa Déiseach, Raghnall mhac Raghnaill, Prionsa Duibhlinne, agus mórán eile de fhlathaibh agus d'uaislibh Éireann, ionnas go rabhadar cruinn annsin ceann i gceann trí mhíle marcach
Do hachtuighadh agus do nósuighadh san gcomhdháil seo iomad reacht agus deagh-dhligheadh do bheain le leasughadh na maitheasa poiblidhe, le síothcháin do shocrughadh idir chách san talamh agus fós le priviléidibh agus le saoirse na gceall do bheith ar bun, agus fá dheireadh do chuir an tÁrdrigh Ruaidhrighe d'fhiachaibh ar Ibh Failge aisiog do thabhairt don phríomhadh i n-áirnéis agus i maoinibh eile do bheain siad go héagcórach de roimhe sin
Dá éis seo ar an mbliadhain 1160 do ghabh fonn agus dúil mhór an tÁirdrigh stuidéar agus foghluim cháich do chur ar aghaidh in universitigh Árdmacha, agus dá dhruim sin do mhéaduigh sé tuarastal an Áirdoide nó an Phríomhmháighistir do bhí ós na scoltaibh
Annsin ag tabhairt deich mba de bhárr tuarastail dó gach bliadhain tar an stipind budh cleachta leis d'fhagháil go bliadhantamhail ria sin, agus fós do fhágbhadh sé d'fhiachaibh achtuighthe ar a oidhribh go bráth ina dhiaidh, an líon bó so d'íoc ón mbliadhain go a chéile leis an Áirdoide do bheith ós an áit ar eacht go mbeith léigheann dá mhúineadh go coitcheann agus de shíor sa universitigh d'Éireannachaibh agus d'Albanchaibh gan diúlta ar cheachtar den dá chine sin
Bíodh má seadh go raibh an duine naomhtha so Giolla meirbh laigbhrioghach tré aois, tré shaothar agus tré ghnáth aistear (óir do bhí sé fá'n am sin 86 bliadhain d'aois) do bhí áilgeas chomh mór agus sin ar leis an gcreideamh dfadógh agus do ghabhludh agus ar leas an phobail do dhéanadh agus an t-ualach do bhí air dhá dtaobh do chur dhe agus d'iomchar mar budh dual ionnas nach geabhadh sé gan teacht go provinse Connachta ar visitation, iar ndéanadh visitation roime ortha fá thrí; agus d'éis visitation agus gach gnoithighe eile budh hindéanta dhó do chríochnughadh i gConnachtaibh d'fhill sé go cúigeadh Uladh ag déanadh na feadhma céadna innti, agus fá dheireadh d'éis na dtaisdeal do chuaidh sé dá áit féin go hÁrdmacha, mar ar thairg sé fuigheall a bheatha as sin amach do chaitheamh le contemplation agus le bheith ag deagh-smuaineadh ar neithibh diadha neamhdha
Iar so fá dheoigh do fuair an tÁirdeasbog naomhtha so Árdmacha agus Príomhadh oirdhirc Éireann Giolla Mhac Liag mhac Ruaidhrighe bás nó malairt beatha ar fheabhas Céadaoin Chásc, an 27 lá de Mhárta ar an mbliadhain d'aois Chríost Mhic na Maighdine 1174, agus fós san mbliadhain dá shaoghal féin 87, iar mbeith i n-urlámhchas phríomhadhachta Éireann 38 bliadhan farra bheith roimhe dho 'na Abb i nDoire Choluim Cille sé bliadhna déag
'Sí teist atá air ag Analachaibh Éireann ina aimsir féin go mbadh duine maith fíréanda é ina raibh biothghlaine óghánta chuirp agus choinsiais, farra bheith glórmhar deaghchludhach dó i bhfiadhnaise Dé agus an tsaoghail, agus go fírinneach níor bhréagach an moladh so, má mheasmaoid méid agus áilgiosaidhe an fhuinn do bhí de shíor ar an naomh so fóghnadh go dúthrachtach do Dhia agus go ró-ionraic, agus cách eile d'ollmhughadh agus do ghríosughadh chum seirbhíse dhó
Is iontuigthe so as déine agus as daoire an chúraim sa <'s an> tsaothair do ghabh sé le a ais fá visitation minic do dhéanadh san gcrích agus fá sheanaidibh líonmhara cléire do chruinniughadh chum dlighe Dé agus reachta na hEaglaise do chur ar aghaidh agus do chongbháil ar bun san talamh
Ní holc fós an foillsiughadh ar an gcás so a fheabhas de cheann do thuigse agus do shás réidhte idir lucht eisíth agus luigheadh na tursa agus an mhamachais do bhíodh air ag tarrang síothchána agus ag snadhmadh báidh idir Ríoghthaibh agus Árdfhlathaibh Éireann, agus ag dhá gcongbháil i gcumann agus i seircshíth mar sin le a chéile, cás ina gcuireadh sé é féin go minic i ndoghrainn agus i mbaoghal, acht go n-abair Críost gurab beannuighthe an drong shíothach agus gurab clann toghtha do Dhia iad
Chongbhuigh Martirologium Éireann féil agus saoire don naomh so ar an 27 lá de Mhárta, mar is ar an lá sin d'éag sé, acht nach éag dá ríribh a éag acht Natalis nó geineamhain spioradálta lé a rugadh do Dhia é i gcoinne bheith beó go suthain marthanach
Amen
Ag so críoch agus finit ar bheatha agus ar bhás an dá phrealáid oirdhirc uasal lán-naomhtha, Malachy nó Maolmhodhaigh Ua Mongair agus Gillasius nó Giolla Mac Liagh mac Ruadhrighe
1774 Guidh a léightheóir ar anam an scríbhneoir B
Ó F
BEATHA NAOIMH MAOLMHODHAIGH
Ag so beatha agus bás Naoimh Maolmhodhaigh Ui Mungáir Príomhadh Árdmhacha agus Leagáide Absdalta an Phápa i Ríoghacht Éireann arn-a scríobhadh ar dtús le Bernard Beannuighthe Abb Chlaraualis agus arn-a chur arís as Laidin i nGaedhilg le
1774
"Praefatio Sancti Bernardi abbatis in vitam sancti Malachiae episcopi " Is fíor gurab gníomh feidhmeamhail tairbheach saothar agus aithris beatha oirdheirc na saor-naomh do scríobhadh agus do chur i gcuimhne do chách, chum bheith aca dhi 'na scáthán agus 'na sompla, agus fós chum bheith dhi 'na sás blais do chur ar bheatha agus ar thréithibh gach aon eile ar talamh, óir maille ris an bhfoillsiughadh so do dhéanadh ar a mbeatha agus ar a ndeagheachtra do-níthear iad san dar leat marthanach eadrainn d'éis báis dá mbreith agus aithbheodhathar dá dtaobh mórán eile go spioradálta chum grás dobhí roimhe marbh 'na n-anam tré n-a bpeaca agus tré n-a n-aindlighe, farra gurab riachtanasach ar an aimsir so saothar do ghlacadh sa taobh so, as anteirce naomhthachta agus as iomarcaidhe na díthe fíréandachta atá ar bhfás anois eadrainn óir atámaoid chomh láneasbhach agus sin fá dhaoinibh naomhtha nó fíréanda ionnas go luigheann orainn an daor-theist úd Chríost ag rádh go bhfuaruigheann carthanacht cháich tré iomadamhlacht a locht, farra go saoilimse nach cian uainn an té úd ar a dtig lób ag aithris go mbiadh riachtanas agus easbhaidh ag líonadh roimh Antechrist mar mheasaimse adeir sé annso, ar an adhbhar gurab anduine peacadhach an té seo ria a bhfásfaidh ganntan na huile mhaitheasa agus aga mbiadh tuile de gach aon olc ag brúchtadh le n-a linn san uile áird, daorchás daríribh ar a mbaramhlaim réamhfhoillsiughadh do bheith ar dteacht eadrainn do bhall nó do láthair
Fágbhaim tharm seacha dhíom an pobal codtromdha coitcheann gan labhairt anois ortha san chás so, gan ro-iongantas do dhéanamh dá mór-lochtaibh líonmhara, gion go molaim iad
Acht, monuar
Má amharcam ar uaithnidhibh fulaing na hEaglaise féacham cé den uimhir sin féin do-bheir solas deagh-oidis agus maith-ghníomh do na geintibh nó do na daoinibh eile saoghalta, acht gurab treise dá ndeataigh iná dá lasair ag sárughadh aithne Chríost dhíomholas agus thoirmeascas úrdhubhadh do bheith ná do theacht ar an tsoillse budh dual do bheith i n-aistíbh spioradálta na bpoibleach, óir, mar adubhairt sé, ba hanmhór díothshoillse an dorchadais má bhíonn an solas féin ar easbhaidh solais gan loinnir ar bith ann; acht muna n-abarthá, ní nach gcreidim, do bheith ionráidhte gurab ionann agus a bheith soillseach deigh-eisiompláireach san taobh so, daoine dá gclaondortadh féin ar shaint agus ar fhághaltas aindlightheach, daoine adeirim ar ngabháil dóibh le Dia mar oighreacht, iarras agus lorgaireas neithe saoghalta bheanas bhaineas dóibh féin, agus tharcaisnidheas na neithe dá mbí cuid ag Dia nó labhras dó, gion go molann idol san cás
Créad fá ndiongnaim iongna go sainteodaois neithe aimseardha le mbeadh beaint baint aca féin ó cheart, óir is árd-mheas foirfeachta agus naomhthachta ar neach anois neithe do thóraidheacht agus fós do choingbháil ar a mbí ceart aige, má bhíonn sé saor ar anlochtaibh agus ar mhí-mhéin foillsighthe agá soláthar agus agá sealbhadh
Gidheadh, badh tuigthe dhóibh siúd nachar churtha i n-alltacht 's nach mó badh hionmhaoidhte dá dteangbha do phágánachaibh nó do dhíchreidmheachaibh bheith foirfe diongbhála ar an seolamh ndeagann so
Nach dubhairt Eoin Baiste leis na saighdiúiríbh úd ar a dtig an suiscéal bheith re deontach le n-a dtuarastal ceart agus go mbudh leor dhóibh é
Créad má 'seadh, an t-anmhaoidheamh is indéanta dar d'oide spioradálta don chléir fá bheith arn-a shamhlughadh i bhfoirfeacht beatha le saighdiúir agus gan bheith dá shagartacht acht ionbhuailte amháin ar thuatacht an phobail, cás aithriseas an fáidh go mí-chéadfadhach ag díomoladh 's ag dísmbeagadh neamhdhiongbhála na bpearsan eaglaise uile
Créad an saobh-órdughadh neamh-dheas so
Nó an aibeórthar gurab onórach an dignit do neach leagadh d'fhagháil ón árdchéim 'na dtárluigh dho bheith go sroigh an céim íochtarach tré gan bheith arn-a shlugadh síos tar an gcéim íochtarach sin go grinneall
Acht foríor
Gurab annamh a samhail so féin anois d'fhoirfeacht i ndaoinibh cléirceamhla, gidh tarcaisneach mímheasta í, óir bíodh do dhubhshlán uimhir ar bith den chléir do theasbeánadh ar an uair seo dhamh le 'r ab leor cion a riachtanais d'fhagháil nó do bheith aca agus nach gabhann saint nó anailgeas iad ag iarraidh iomarca neithe le nach bí riachtanas aca, tar gurab é deiridís na habsdail anallód, agá fhágbháil sin mar dhlighe ag cách 'na ndiaidh san Eaglais, go mbadh leor leo féin mar chuid maoine den toice thalmhaidhe biadh agus éadach do leigean dóibh
Uch, monuar
cia choingbheas fuirm an reachta apstalta so
Is fíor go bhfaghmaoid le léaghadh é in sna leabhraibh, gidheadh, ní fhéadmaoid amharc d'fhagháil air in sna daoine ná a fhaicsin ina gcaitheamh aimsire, d'aimhdheoin gurab é atá síos san scrioptúir ar an bhfíoréan go mbí dlighe Dé beainte bainte ina chroidhe agus ní i leabhar le a ais
Acht cheana, chum duine do bheith neamh-uireasbach iomlán i bhfoirfeacht 's i maith badh dual do bheith ullamh réidh fá neithibh riachtanasach ar a mbeadh feidhm aige do leigean de, gan dúil na spéis do chur ionnta
Créad, ámh, brígh mo chainte arn-a chur abhfad san gcás so
Ar an adhbhar go mbadh fearra gus go mbadh maith dá gcuiridís cách bacghail nó amháin moill ar a n-ainmhiangas gnáthach fá neithibh neamh-riachtanasach do shantughadh agus do thóraidheacht agus so gan ciúnughadh gan críochnughadh
Gidheadh, tar a luaidhimse, déarfa tusa, ar ndóigh, gurab fhéidir duine cóir measardha d'fhagháil nach bia ró-chiontach san ngné antsainte so ar a bhfuilmid ag teacht, bíodh gurab é adeirimse nach samhail an té sin do thaisbeánadh ná faisnéis do dhéanamh air, ar an adhbhar gur thairgseam deaghdhuine dearscnaithe do lorgaireacht nó brath d'fhagháil air, aga dtiocfadh dhe mórán eile do threorughadh agus bealach a slánuighthe do mhúineadh dhóibh, agus is beag nachar sháruigh orainn bualadh fá fhaisnéis ar bith d'fhagháil ar éinneach le mbadh fhéidir a anam féin do shábháil, óir is árdmhór an moladh ar dhuine ar an aimsir seo gan bheith ró-lochtach
Go naire sin, ó dochuaidh naomhthacht cháich anois ar gcúl san saoghal agus gan aon duine fíréanda ceart le fagháil ann, doconcas dhamhsa deighfhear cóir de na drongaibh beannuighthe do ceannchadh agus dorugadh ós árd suas uainne don talamh, do ghairm tar ais le n-a ath-thaisbeánadh abhfus annso do chách
Malachias nó Maolmhodhaigh, an deagh-easbog cóir, agus an duine fíor-naomhtha dharíribh ina raibh eagna dhiadha tar ghnás agus subháilce líonmhara gan cóimhmeas leó, óir badh é súd an lóchrann soillseach ar buanlasadh, an lóchrann adeirim nach é a mhúchadh dorinneadh acht a árdughadh suas as ár n-amharc go hionad eile badh feárr
Nó an féidir go mbeadh fearg ar aoinneach liomsa fá iarraidh do thabhairt ar a thaisbeánadh arís don tsaoghal, de bhrígh go mbadh éagcórach míchumannach an té ar a ngoillfeadh so, mise d'fhilleadh an deaghfhir seo tar a ais imeasc na ndaoineadh ar athuair, maille re scríobhadh air, aga rug éigeantais nádúire agus báis uainn as an domhan so é
Agus is é shaoilim fós nach curtha 'na locht im leith se an duine maith úd d'aisiog don tsaoghal don dara feacht nachar bhfiú an saoghal a bheith ann an ghin do mhair sé air, nó a chongbháil marthannach i gcuimhne na ndaoineadh ar talamh, do nach furas a chuimhne do leigean ar ceal ná ar dearmad
Mádh áil leo a bheatha do léaghadh nó thabhairt dá n-aire créad an deachair d'aoinneach má dothig dhíomsa mo chompánach ionmhuin agus m'fhear páirte do dhúiseacht ó shuan chum go n-éistinn le n-a shámhghlór agus é, dar leat, amhail féaráin ag labhairt agus ag rádh go bhfuireóchadh sé 'nár measc de shíor agus go hucht mbráithe
Tá an duine céadna fíréanda so adhlaicthe againn agus de sin sroichfidh dhúinn labhairt air
Dobhí dianghrádh speisialta aige dhamhsa (ionnas mar shaoilim) nach raibh aon eile ann badh annsa leis iná me, cumann beannuighthe aga bhfuil súil agamsa meritum nó luaigheacht mhór do ghnóthughadh mar gheall air agus dá bhfuair mé cheana mír prímhe
Ar mbeith trá dho in sna déadhanachaibh nó mar déarainn go córach ina thosadhaibh, óir is é adeir an Scrioptúir naomhtha gurab ag tosughadh bhíos an deaghdhuine fá an am ina mbí sé i ndeire a laethe, d'ionnsuigh mé é im rith i gcoinne a bheannachta d'fhagháil ria n-éag dhó, agus gidh dobhí seisean fán am sin go diol a mheirbhe do thairg sé misneach do ghlacadh ina fhannlagar le n-a bheannacht dhiadha shéanmhar do thabhairt dham agus le n-a lámhaibh beannuighthe do thógbháil os mo chionn agá dáil dham, ionnas go bhfuair mé uaidh í agus go bhfuil 's go mbia sí agam mar oighreacht shéanamhail dá éis go bráth
Ar na hadhbharaibh sin cionnas budh fhéidir dhamhsa bheith im thost gan labhairt ar a bheatha agus air féin
Arís atá tusa, a Aibb onóraigh, a Chomghain agus mo dhearbhráithre reverensiocha eile de na ceanntaraibh sin mar aon le naomh-Eaglais uilidhe Éireann (amhail scríobhas tú chugam as an ríoghacht chéadna) ag iarraidh orm an saothar so do ghabháil le m'ais
Atáim urramach daoibh fá bhúr gcomhairle do dhéanamh san chás do bhall, agus go mór mhór mar nach sírthaidhe deas-labhairt ná briathra cóirighthe orm ag rádh gurab leor libh aithris simplidhe réidh uaim ag trácht na beatha so dhíbh
De sin tairgfidh mise go seith fá mo dhícheall na neithe ar a dtráchtfadh mé annso i mbeatha an naoimh seo d'aithris agus do chur síos i n-eagar a chéile go simplidhe, réidh, fírinneach, 'na bhfuighidaois caomhdhúthrachta oideas anama gan baoghal ar ghráin ná ar thuirse do ghabháil lucht beag-dhevotion agá léaghadh, acht gurab áirithe nach gcuirfidh mise síos annso acht fírinne dhearbhtha do réir mar dofuair mé amach eadaraibh agus mar do scríobhabhair chugam an ní céadna
Don díon-bhrollach go nuige so mar fuaras i leabhar Emuinn Ui Cheallaigh, Thoin-an-Loig
Beatha Naomh Mhaolmodhaigh Ui Mhongair, Easpoig, Príomháidh Árdmacha agus Leagáide Abstalta an Phápa ós Éirinn, arn-a scríobhadh leis an nDochtúir mbeannuighthe Bearnard, Abb Chlareualis san bhFrainc, agus arn-a chur i nGaedhilg, etc
Caibidil 1
Dorugadh ár Maolmodhaighne agus d'fhás sé i nÉirinn i bpobal bharbardha, áit ina bhfuair sé tabhairt suas agus inar múineabh leiteardhacht agus foghluim dhó
Gidheadh, níor lean is níor ghreamuigh a bheag ná a mhór de chiodnal ná de bhlas na barbardhachta sin é, acht amhail an éisc thig as an bhfairrge shaillte agus nach dtugann oiread náda ná beagní ar bith de ghoirteamas ná de bhlas an tsalainn leis as an muir ina raibh sé
Acht cheana, do ghnóthuigheamar ar an mbarbaracht úd, duine curtha séimh againne bheith 'na chathruightheoir imeasc naomh flaitheamhnais agus 'na fhear aointighe i bhfochair nDé bheanuis le oibriughadh iongantach dhiadha féin mil as an gcarraig agus ola as an gcloich chruaidh
Dia adeirim do-rinne so, agus dothug Maolmhodhaigh beannuighthe dhúinn
Dobhí athair agus máthair aige ina raibh uaisle fhola farra cumhachta saoghalta do bheith ar a láimh do réir oirdhearcas dhaoineadh móra ar a mbí meas talmhaidhe ag cách
Gidheadh, ba huaisle a mháthair tré a deigh-mhéin ná do thaobh a folaidheachta, óir do thairg sí criothnughadh leis an macaomh so i dtús a óige agá theagasc agus agá sheoladh ar shlighe a anama do shlánughadh
Óir do thuig sí go mbadh rófheárr dho oideas spioradálta den tsórt so d'fhoghluim i dtosach a bheatha ná aire do thabhairt d'eolas neithe aimseardha ar bith in nach bí de thábhacht ná d'éifeacht acht amhail gaoithe nó neimhní
Acht cheana, dobhí intleacht ag an leanbh le heolas do bhreith ar gach gné den dá léigheann so
Do múintí leiteardhacht do aga mháistir san scoil agus dogheibheadh sé oideas ag baile ó a mháthair, ar eagla Dé do mheabhrughadh, agus d'fhásadh biseach air dá réir sin ar gach leith, ar an adhbhar gur ghlac sé chuige ar dtús deaghspiorad dothug air a bheith so-theagascaidh farra grádh agus gnaoi na ndaoineadh do bheith air
D'ibheadh sé go laethamhail bainne na fíor-eagna a hucht a dheaghmháthar dá mbíodh sé lá ar lá dá shárughadh féin i mbiseach foghluma, acht nach feasach mé créad díobh biseach adéarainn d'fhás air
biseach foghluma nó biseach subháilceadh agus naomhthachta, bíodh nách goillfeadh orm an dá bhiseach so i gcóimhimtheacht ann gan díomhaoineas, ionnas ar fhuath na ndubháilce sin ar a bhfacaidh sé aire fán am sin ag an mac léighinn gur sheachain sé é agus gur dhromuigh foghluim ar bith do dhéanadh uaidh
Ag so iomorra léargas dhíobh ar Maolmhodhaigh ina leanadhbadhacht agus ina óige ag dul ar aghaidh gach lá i simplidheacht 's i nglaine coinsiais acht go dtáinig san n-aois sin biseach eagna agus eolais air do réir mar d'fhás sé i n-aimsir 's i bpearsain
CAIBIDIL 2
Go naire sin ó thús a óige do thaisbeáin sé go foirmeallach créad an claondortadh intinne dobhí aige chum maitheasa óir ní le díomhaoineas gan éifeacht do chuir sé na grása do phartuigh Dia leis
Dá bhrígh so mar dothug sé dá aire nach raibh san saoghal uile acht olc agus mailís, agus nach raibh an spiorad nó an claonadh do bhrath sé ann féin ag teacht le hairmhúintibh ainmhiangasacha an tsaoghail do thuig sé nach don tsaoghal do bheanadar bhaineadar agus nach raibh ghaol aca aroile, acht mar atá comhfhogus ag soillse le dorcheacht, agus do bharamhail sé go mbadh le Dia an t-aigne dobhí ar bhfás ann agus gur shroigh dho dá thaobh bheith dúileamhail i ndeaghthréithibh agus fuathmhar fá lochtaibh, óir, ar sé leis féin, ní buan cómhbháidh idir dheigh-intinn dhiadha agus anfhlaitheas Phrionsa an Dorchadais i n-aoinphearsain; agus de seo bíodh gur mheas sé gurab tíodhlaicthe dhiadha an ciste neamhdha deigh-mhéine seo d'aire sé ann féin, thairis sin ó bheith don chiste sin ar iomchar aige i soightheach so-bhriste a cholna do ghabh eagla é go ndoirtfí nó go gcaillfí é amhail ola fá mbrisfí a shoightheach iomchair, agus go fírinneach, ar sé, is deacair dochreidte mise do bheith ag imtheacht imeasc chloch agus aimhréidhte na beatha saoghalta so agus briosc-shoightheach mo choirp do dhul saor ó bhloghadh agus ó leónadh, nó an gcaillfidh mé, ar sé, i n-aon mhóimint gach aisce is gach buadha neamhdha do ghlac mé tré dheónughadh trócaire Dé agus a sealbh go fóill ionnam
Ní headh, ar sé, acht is é is mian liom, agus is é mo rogha san chás so, na tiodhlaicthe maithe dofuair mé uaidh mar aon agus mé féin farró, do thoirbheirt agus d'aisiog dho, de bhrígh gurab leis mé agus iad
Ar an adhbhar so tairgfidh mé m'anam agus mé féin, archeana, do thréigean go haimseardha ar seal, d'eagla go gcaillfinn iad go síorraidhe is go bráth
Óir cionnas is éidir cumhdaigh is fearr d'fhagháil dhamh féin agus do na neithibh seo bheanas bhaineas liom, ná bheith i láimh nDé dhamhsa agus dóibh, aga gurab é do chruthuigh mise agus iad, nó cé is cúramaighe ná é fá ár gcaomhnadh, cé is treise ná é le ár gcongbháil, nó cé is dísle ná é ó a bhfuighthí aisiog ionnta súd agus ionnamsa
Óir is áirithe go gcumhdóchaidh sé sinn gan baoghal ár gcaillte is go dtiubhra uaidh tar ais in anam
Go naire seo, is é shaoilim gurab ionchurtha na bronnta dofríth uaidh i bhfeiste seirbhíse do dhéanadh do féin leo, ar an adhbhar nach féidir go gcaillfidh mise ní ar bith chaithfeas mé leis sin nó le feidhm do dhéanadh dho, acht go mbudh indéanta budh éidir fóghnamh dho ós gnás, amhail is inmheasta ar oile feidhm thoileamhail agus seirbhís go n-usúiriocht nó go mbiseach ós cionn dualgais, acht gurab dearbhtha liom go ndoirtfidh seisean a ghrása go neamh-ghann in m'anam do réir a dheaghthola féin
Ag so nó a shamhail na smuainte agus an meabhrughadh seicréideach dorinne an t-óigfhear Maolmhodhaigh leis féin go hinmheodhanach ar uaigneas
Acht cheana do chómhnuigh fán am sin i gcathaoir Árdmhacha (áit inar hoileadh Maolmhodhaigh, agus ina bhfuair sé oideas mar an gcéadna) duine maith cóir darbh ainm Imarius nó Íomhar - duine fíréanda diadha, ró-dhaor fós re n-a cholainn féin agá crádh is ag imirt cruadhála uirthi chun a churtha fá umhlacht dá spiorad mar badh dual
Dobhí sealla ag an bhfíréan so teannta le Eaglais Árdmacha ina gcaitheadh sé a aimsir d'oidhche agus do lá agá thabhairt féin do throscadh, d'úrnaighthe agus do mhortificasion
Do ghreamuigh measead Maolmhodhaigh don duine chóir seo agá thoghadh do féin mar oide crábhaidh agus riaghaltachta
Tabhair iomorra dod aire, san chás do bhall, umhlacht fhíréanda Mhaolmhodhaigh agá chur féin go modhamhail fá oideas daonda táir go raibh Dia féin roime sin 'na mháistir aige, cás is follas do bheith dearbhtha tré dhísmbeagadh an deagh-dhuine air féin annso; léighidís cách an cás so agus bainidís as mar aithcidhacht gan áit ná ainm máistir do ghabháil ortha féin acht muna rabhadar roimhe 'na ndisciobla
Maolmhodhaigh, ámh, iar bhfagháil oideas ó Dhia nach bfacas bhfacthas do gan dul ar scoil dhaondha d'fhoghluim tuille léighinn acht gurab cuimhneach críona dothug sé an beart sin dá aire de bhrígh nach raibh foirtiollughadh ná foillsiughadh ar a fhíréandacht ba mó ná so; agus muna measaid, trá, daoine tábhacht ná éifeacht do bheith san sompla so atá againn annso ó Mhaolmhodhaigh glacdaois a shamhail eile de theasbeanadh ón Easbal Pól, óir is áirithe gurab é Dia féin do mhúin agus do dheachtuigh do Phól léigheann an tSoiscéil dobhí sé do sheanmóir; gidheadh, níor leor leis sin gan cuairt do dhéanamh ag Peadar d'fhagháil a mholta agus a dhearbhtha ar an deaghoideas dobhí aige le a mhúineadh do na geintibh, amhail dar leat agus nach geabhadh sé gan confirmation na ndaoineadh do bheith aige ag dearbhadh gurab é soiscéal Chríost dobhí sé do theagasc ar eagla toirmeasc do theangbháil don chúrsa spioradálta dobhí sé do sheoladh
Cé léarab féidir, má'seadh, bheith síor san chás inar ghlac meatacht an tEasbal beannuighthe Pól agus cé bé nach tiubhradh an pongc so dá aire, budh éidir go mbeadh sé meallta tar nach bhfaicfí sin dho féin
Ar ndul trá don scéal so ós árd san gcathair do ghabh iongna mórán díobh fá neamh-ghnásamhlacht na húmhlachta do thaisbeáin Maolmhodhaigh san chás so 's gan áireamh a shubháilcibh eile
Gidheadh, is iomdha baramhail éagsamhail doconnacthas do dhaoinibh do thabhairt don nuadh-chrábhadh so do ghabh sé air; cuid díobh ag meas dar leo go mbadh doilgidh ógánach uasal óg mar é dá chur féin fá mhoghsaine i slighe crábhaidh chómh dian agus do chuir seisean
Adeiridís cuid dhíobh gurab baosradh do ghluais é chum é féin do chur san daor-stáid dhoghrainne seo dá dtug sé aire agus nach raibh cosamhlacht go seasfadh sé í go buan, agus dá bhrígh sin nachar bh'iontugtha baramhail do go mbadh adhbhar duine fhorasta dheaghchómhairligh é fá throm-chuing chrábhaidh do ghabháil le a ais dobhí do-fhulaing aga aois óig le hiomchar
Gidheadh, tar mhí-mhuinghín cháich as agus d'aimhdheóin a liacht drochbharamhail dobheiridís do fán gcúis ina raibh sé agá ghreamughadh féin níor thastuigh dhíol de chómhairleach uaidh sin san tslighe inar thairg sé fóghnamh do Dhia, agus a anam féin do chur as baoghal, óir do ghabh sé oideas ón bhfáidh Jeremias san chás sin mhaoidheas agus dhearbhas nach bí cómhairle ag duine ógh budh fearr iná dul fá chuing chrábhaidh i dtosach a bheatha, uaigneas do ghrádhughadh agus fíorbheagán cainte do dhéanamh tré a dtiocfadh dhe é féin d'fhulaing agus d'árdughadh thairis féin
Do réir an teagaisc seo má 'seadh, do mheabhruigh an fáidh ón Spiorad Naomh le a sheóladh do chách eile, níor ghabh glonn ná tuirse Maolmhodhaigh fá shoigheadh go híseal umhal ag cosaibh an deagh-oide reimhráidhte úd Íomhair ag déanadh bárr umhlachta uaidh farra gach léigheann eile diadha dár fhoghluim sé ina fhochair agus ba soirbh búidh beag-ráidhteach an foghlamthach Maolmhodhaigh annsin óir do ghlacadh sé chuige gach léigheann dá bhfuigheadh go dúthrachtach róchiúin
Acht go dtigeadh sé san gciúnas sin leis an bhfáidh ríoghdha dobhí áidmhalach ar é féin do bheith óg tarcuisneach, agus tairis sin nach raibh ar a aire acht fóghnamh do Dhia i bhfíréandacht
Is fíor gurab uaigneach aonraic mar deirim an feiste léighinn d'fhoghluim dobhí ar Mhaolmhodhaigh faoi an oide Íomhar d'easbaidh cómhscoláirdhe, óir is tearc duine san talamh dá bhfacthas fán am sin ag tabhairt aghaidh do ghéarchrábhadh amhail Mhaolmhodhaigh
Ar an adhbhar bíodh gurab iongantach le gach aon an daoirse an chrábhaidh do ghabh sé le a ais nacharbhfuras d'aoinneach aca aithris do dhéanamh air ann; acht cheana, thairis sin agus uile, tré n-a shíthbhuaine agus chómh ceannsa ciúin do lean sé dhe do ghabh siad mórán eile sompla uadhsan i bhfoirm daorchrábhaidh le ar thosuigh sé, i riocht tar bheith uatha dho an chéaduair san chúis gan fhásadar iomad d'aos crábhaidh eile ar aon scoil leis ag Íomhar tré thnúth le Maolmhodhaigh acht gurab eisean an príomh-scoláire
As na hadhbharaibh so doconnacthas d'easbog na háite agus fós don Mháighistir Íomhar a thoghadh agus a chóimhéigniughadh chum grádh deóchain do ghlacadh air
Ar mbeith trá dhósan 'na Lebhit amhail so san Eaglais, do dhoirt sé é féin go huilidhe ar dheagh-oibribh carthannacha agus ar shubháilcibh go mór mór
Do ghabh sé le a ais mairbh tárbhochta, ar nach bíodh cúram ag cách, d'adhlacadh, fearacht Thobias anallód
Gidheadh, mar d'éirigh cathughadh agus buaidhreamh do Thobias ó n-a mhnaoi féin, amhail sin do thairg a dhearbhshiúr toirmeasc do chur ar Maolmhodhaigh agá aithisiughadh fán oifige tharcuisnigh sin (
adhlacán marbháin) do ghabháil air, ag iarraidh air mairbh a chéile d'fhágáil ag cách le a gcur fá úir; ag rádh nach raibh acht saobh-chiall bhaoth dho gan a cómhairle do dhéanadh san gcúis sin
Eisean, ámh, ag cur neamh-spéise san teagasc mío-thrócaireach úd a dhearbhshéarach, níor leig sé dhe an chéard dheigh-shearcach do ghabh sé ar tús de láimh san taobh so, cómhartha as a mbudh follas a bheith lán d'úmhlacht, de chrábhadh agus de charthanacht
Mar do bhreathnuigheadar, iomorra, uachtaráin cille na tíre feabhas tréithe Mhaolmhodhaigh agus a iomláine i subháilceadh níor ghabhadar uaidh gan grádha coisreagtha sagairt do ghlacadh agus gan é acht chúig bhliadhna ar fhichid d'aois
Má do thárluigh, ámh, aon oirneadh den dá oirneadh so dorinneadh ar Mhaolmhodhaigh, ag dul fá naomh-ghrádhaibh do, do bheith contrárdha do ghnás chanónta na hEaglaise fá an am sin (mar do thárluigh) ionumchurtha leis an gcás speisialta tré dheaghrún an easboig dorinne an t-oirneadh, gus is dearscnaitheach subháilceach an té ar a ndearnadh é, ar an adhbhar nach raibh d'aois ag Maolmhodhaigh fán am i nar ghabh sé grádha deochan acht ní ba lugha ná chúig bliadhna ar fhichid, agus fós nach ráinic sé aois dheich mbliadhna ar fhichid ar ndul fá shagartacht, gidheadh do réir mo chéadfadhsa ní ceart ná saor an naomh so do lochtughadh, tré dhul fá ghrádhaibh do, tar ghnás choitcheann na cléire mar dochuaidh, agus ní mholfainn le haon fhear eile nach beith dearbhtha dá fhíréandacht féin teacht i n-aghaidh dlighe ná gnás canónta na hEaglaise san gcás so ná i n-aon chás eile dá shamhail
Níor leor, trá, leis an easbog sagart do dhéanamh de Mhaolmhodhaigh acht dothug sé choimision agus a chumhachta féin dó seanmóir do dhéanamh ar a shon agus oideas bréithre Dé d'fhoillsiughadh don phobal fhiadhanta ainbhfiosach dobhí fán tráth sin ar easbhaidh eolais san talamh
Do ghlac seisean go fonnmhar an t-ualach sin air féin ag déanadh úsáide den tailint dofuair sé ó Dhia tré oibriughadh na deigh-spioraide dobhí ag cuidiughadh leis, gan dúil ar bith i ndrochiodail ná i saint ag déanadh gort-ghlanta ar ithir anama na bpoibleach le corrán faobhrach a naomh-theagaisc, farra fiathaghail anfhásta na n-ainmhian do bhaint as a fréimh san ithir sin agus ag déanadh bealach réidh agus bóthar so-imtheachta go neamh de na cam-chasánaibh corracha ndoeólais na locht agus na bpeacadh tré gcleachtaidís daoine roimhe sin triall go foirceann a millte go hifreann; agus níor leor leis so acht do ghabhadh sé féin tosach ar an mbuidhin ag triall go foirtill deigh-mhisneamhail rómpa in sna bealadhaibh céadna úd
A shamhail, dar leat, an fathach glioc láidir ar a dtig an Fáidh Ríoghdha ag treorughadh cháich
Adéarthá, trá, nach raibh ann acht mar do bheith bheadh teine loisceantach arn-a fadughadh i máigh fhásaigh ag doth driseacha agus fiadhthaghla ainmhian daoineadh aindlightheach
Nó do mheasfá go mbadh samhail é d'arm faobhrach ag teascadh 's ag gearradh anfháis feadha na n-anlocht, ag cur gach droch-ghnáis bharbardha ar gcúl, 's ag athchur béas stuamdha eagailseamhla ina n-áit
Agus tar gach deagh-shaothar maith dár críochnuigheadh leis, do mhúch sé go leathadach gach gné geasadóireacht agus phiseóg dofuair sé roimhe ar cleachtadh san tír, ní budh doghrainneach le déanadh tré iomarcaidhe is tré a dhoimhne dochuaidh an mío-ghnás lochtach so i bhfréimh i gcách, agus d'aon fhocal níor choigil sé mío-órdughadh, anghnáis, lochta ná peacadha ar bith dá bhfacaidh sé ag fás nó ar taithighe san bpobal do dhíomholadh agus do lochtughadh ag dian-labhairt 'na n-aghaidh 's ag géar-chrothnughadh cáich dá dtaobh, ionnas go mbíodh ruaig agus léarchartadh aige ortha i samhlachas cloich shneachta ag tiughthreascairt bhfigí den chrann ar a bhfásaid nó mórghaoithe ag tógbháil luaithre den talamh ós árd
Is amhla, ámh, dothéid sé i gceannas na ngníomh so do dhéanadh maille re briathra is maille re dlighe Dé do thabhairt ar scáth a ndiongnadh sé, farra gurab é suim a sheanmórach agus a theagaisc do chách go hiomlán, a iarraidh ortha bheith cóir, stuamdha, deagh-bhéasach, fíréanda, saor ó pheacadhaibh agus ó lochtaibh, agus fá dheóidh do mhúin sé i ngach eaglais agus in gach áit inar shiubhail sé san gcrích Príomhachta na nEasbal, ráidhte agus sompladha na naomhaithreadh agus reacht agus sean-ghnás beannuighthe na Rómha agá fhágáil ar bun 's ar congbháil ag cách go coitcheann, agus go háirithe d'fhan dá thaobh deagh-ghnás i gceallaibh i nÉirinn ón aimsir sin anall, an oifige dhiadha agus na trátha do chanadh nó do rádh i gcantaireacht mar is dual, do réir nós choitchinn na hEaglaise go huilidhe i dtíorthaibh críostamhla eile an domhain, nós nach raibh ar taithighe abhfad roimh aimsir Mhaolmhodhaigh, go háirithe san chathaoir ná san easbogóideacht sin ina raibh sé, acht go bhfuair seisean cantaireacht le foghluim agus iar mbeith eólgasach innti dho do theagasc agus do chuir sé ar taithighe í
Amhail sin d'athnuadhuigh sé úsáid chanónta na Sacramentí aga rabhadar daoine roimhe sin san talamh failligheach dá dtaobh agus fós ró-ainbhfiosach
Acht gurab leor a n-abraim annso go fóill mar dhul isteach agus mar ghné léarguis ar mórán eile de mhaith-ghníomharthaibh agus de dheagh-thréithibh an naoimh seo ar a dtiocfam 'na dhiaidh seo, ag trácht dúinn ar an gcuid eile dá bheathaidh
CAIBIDIL 3
Ar mbeith trá do Mhaolmhodhaigh lán d'fhonn agus dailgeas fá sheirbhís nDé agus fá a onóir do chur ar a haghaidh chun go ndáileadh sé na sacraminte do chách mar budh dual aga raibh cúram a bhfreastail air agus d'eagla aon neith ní do dhéanadh ná d'órdughadh dá dtaobh tar reacht nó contrárdha do ghnás ceart na naomh-eaglaise Catoilce, do chuir sé roimhe triall mar a raibh an tEasbog Malcus nó Maolchú, ó a raibh súil aige léar-oideas agus eolas iomlán d'fhagháil san chás so agus i gcásaibh eile archeana, agus cionnas budh dual do é féin d'ionghabháil in sna cásaibh sin
Budh seanóir cianaosta Maolchú so dearscnaithe i léigheann ndiadha agus iomlán subháilcidh
I nÉirinn dorugadh é
Gidheadh is i Saxain, i mainistir Uinton, do chaith sé a aimsir i n-aibíd agus i bhfeidhm manaigh, áit as ar tógbhadh é chum bheith 'na easbog i Lismór, cathaoir easbog san Mumhain agus aon de chathaoiribh oirdheirce na ríoghachta
Dofuair an deagh-easbog cóir seo grása agus buadha chomh árd agus sin ó Dhia ionnas nach é amháin bheith ainmneamhail do i bhfoghluim agus i bhfíréandacht acht fós go ndeachaidh cliú amach dho ar bheith naomhtha miorbhuilleach agus mar fhoillsiughadh ar naomhthacht an fhir cuirfidh mé an dá shompla so síos annso do bhall ar pháirt dá mhiorbhuilibh chum go dtugthá dhod haire cé an t-oide do thárluigh do Mhaolmhodhaigh le foghluim dhiadha do ghabháil uaidh
Ar dtús do leigheas sé buachaill mire ar a raibh cuthach agus dothug sé a chiall do maille re a chur fá láimh easboig agus do chonguigh sé aige féin é iarn-a shlánughadh mar sin 'na dhóirseóir go ndul i n-aois ársaigh dho le ar fríth foillsiughadh go leor ar an miorbhail úd ba thoil le Dia d'oibriughadh air maille ris an Easbog Maolchú
Dothug arís Maolchú a éisteacht go miorbhúileach d'óglaoch eile maille re a mhéar do chur i n-ainm Dé ina chluasaibh agus leis sin do shíl an bodharán (dar leis féin) go rabhadar dhá mhórghaise garbh-ghothach ag sileadh go héigeantach as a dá chluais, acht go bhfuair sé a éisteacht
Tré sna héachtaibh iongantacha so go n-a gcosamhlaibh eile d'fhás mórmheas agus oirdhearcas ar Maolchoin in sna tíorthaibh do gach leith de ag Éireannachaibh agus ag Albannachaibh ag teacht dá ionnsuidhe agus agá onórughadh go modhamhail mar athair spioradálta dhiadha
Iar bhfagháil, trá, beannachta a oide spioradálta, Íomhar, do Mhaolmhodhaigh farra beannacht a easboig féin do thriall sé go cathair Leasa Móir mar a raibh an tEasbog Maolchú, le ar glacadh go forbhfáilteach ceanamhail Maolmhodhaigh, agus farra ar chómhnuigh sé iomad bliadhain ag foirtilliughadh agus ag méadughadh a fhoghluma agus a dheagh-bhéas maille ris an tuille léighinn agus tréithe maithe dorinne sé aige de bhárr ar a raibh aige féin roimhe, óir ní raibh sé dearmadach ar ráidhte an Spiorad Naomh ag Ecclesiasticus adeir nach ionmholta léigheann ar bith ar an léigheann dogheibhthear ó na seanóiríbh, farra gurab é deónughadh speisialta Dé budh cionntach le n-a theacht do dhéanadh foghluma agus tabhartha suas go háit chómh oirdheirc agus a bhí cathair Leasa Móir fán am sin chum eolais choitcheann d'fhás annsin air; mar dobhí i gcinneadh do tairbhe do dhéanadh i gcoitchinne do chách dá éis sin, acht go raibh sé féin chómh gnaoidheamhail agus sin i súile na ndaoineadh ar mhódh nacharbhfurasa d'aoinneach mí-ghean d'fhagháil air aga rachadh sé 'na choidreamh, farra go dtárluigh cás ann d'fhoillsigh créad méad an ghrádha dobhí ag Dia féin air mar thuilleamh le gnaoi na ndaoineadh dho
Ar dteangmháil trá d'imreasán agus d'eisíth idir Rí Mumhan don taobh budh dheas d'Éirinn agus a dhearbhráthair, dofuair a dhearbhráthair treise agus lámh i n-uachtar ar an Rí ionnas gur chuir sé an Rí ar éigean as áirithe a ríoghachta, agus de so go ndeachaidh sé i dteicheamh agus dá dhídean féin ar chomairce agus ar scáth an deagh-Easbuig Mhaolchon, ní le súil ná i ndóigh go bhfuigheadh Maolchú aisiog a ríoghachta dho i n-athuair, acht mar dobhí an flaith caondúthrachtach diadha do choimhrigh sé a fhearg is a mhío-fhoighid agus ag cumadh agus ag déanadh subháilce den riachtanas éigeantach fá dtarluigh é do thairg sé a bheatha as sin suas do chaitheamh go símplidhe príobháideach i bhfochair an Easbuig Mhaolchon
Agus do réir na hintinne dá dtug sé mar so aire, agus ar mbeith don easbog ag déanamh gléis le eisean do ghlacadh isteach dá phálás i bhfeiste ríogh mar budh dual, do dhiúltuigh seisean onóir ar bith den tsórt sin do bheith arn-a dhéanadh dho féin ná bheith arn-a ghlacadh i bhfíoghair Ríogh ar aon nós, ag rádh go mbudh leor leis oirbhire an bhoicht-chléirigh budh tarcaisnighe i dtigh an easbuig do dhéanadh air féin ann, agus de sin go mbudh rogha leis a bheatha uaidh sin amach do chaitheamh go direóil cráibhtheach imeasc a dhaoineadh cléirceamhla tar a bheith le poimp phrionsamhail ar bith ní ba mó, agus fós go mbudh fearr leis fuireach go foistineach le toil nDé iná a ríoghacht d'iarraidh i n-athuair ar éigean agus maille re fuil dhaonda do dhortadh ag á baint amach do bheith ag screadaigh 'na aghaidh i bhfiadhnaise Dé
Ar gclos na cainte sin an Ríogh do Mhaolchoin do ghabh gáirdeachas é fá dheagh-rún agus fá íntinn cómh maith agus sin d'fhagháil aige nó ag duine dá shamhail, agus dá bhrígh sin d'órduigh sé árus bocht suarach do ghléas do mar do thogha sé féin agus Maolmhodhaigh mar oide spriodálta ós a chionn, gan de bhun oileamhna na beatha aca acht arán agus salann
Gidheadh budh leor leis an Rí i leabaidh gach easbhaidh dár thogair sé do bheith air féin cómhrádh sólásach Mhaolmhodhaigh agus friotal a fhoghluma, ionnas go n-abradh sé go mbudh mílse leis a bhínnghlór iná mil churrtha chumhra, agus de bhárr ar gach ní budh gnás ag an Rí gach oidhche a leabaidh faoi do mhaothughadh le deóraibh aithrighe agus fós ainteas ainmhianach a cholna do smachtughadh gach lae agá fhorachadh féin i linntibh fuar-uisce, farra go nguidheadh sé go gnásamhail Dia ag rádh go humhal dúthrachtach mar aon ris an Rí Dáibhidh: Deonuigh, a Thighearna, mo dhochar agus mo tharcuisne do thabhairt dod haire ag loghadh mo uile pheacadh agus m'aindlighe; ní dhearna, trá, Dia neamh-spéis d'úrnaighthibh an Ríogh, 's níor chuir sé fós a thrócaire seacha dhe, óir d'éist Sé leis an nguidhe dorinne sé dá láthair agus dothug sé cion uirthi ar mhodh eile thar mar shaoil agus do shír seisean, ar an adhbhar gurab é a anam a bhí 'na chúram ar an Rí
Gidheadh, d'ullmhuigh Dia (darab cleachtadh díoghaltas d'imirt ar chách i gcúis an neamh-chiontaigh agus a chur i gcéill go mbí fortacht le fagháil don duine shítheach) smacht do dhéanamh ar son an Ríogh fán éagcóir dorinneadh air, ag gríosughadh spioraide rí eile adeirim chum na héagcóra reimhráidhte d'imir a dhearbhráthair ar an Rígh do chóiriughadh air, gion gur bharamhluigh an Rí go ndéanadh Dia sin, óir ní taobhadh le haon ríoghacht amháin atá Éire acht atá iomad ríoghacht innti
An rí eile seo trá ag glacadh grána ar anfhlaitheas agus ar fharrachas an dearbhráthar ainéagcóraigh úd an Rí agus ag déanadh truaighe don Rí cháich cháidh choinsiasach fá leatrom is fá mhoghsaine mar dobhí sé ó n-a dhroch-dhearbhráthair féin, farra milleadh na tíre do bheith ag teacht as an aindlighe sin
an Rí ceart do chur go héagcórach as seilbh a fhlaitheas agus tioránach anchumhachtach do ghabháil a áite agus a thighearnais
Dotháinig sé, adeirim, go sroigh an mbocht-shealla ina raibh Rí Mumhan, ag tabhairt comhairle dho filleadh tar ais ar a áit féin agus a oighreacht agus a cheannas ríoghdha do ghlacadh chuige i n-athuair, agus níorbh áil leis sean sin
Do shír arís air a chomhairle do ghabháil ag innisin do farra a chongnamh san dobhí sé d'ofráil dó nachar dhéanta dho éideimhin ar chabhair speisialta nDé do bheith dá thaobh agá neartughadh agus agá fhoirtilliughadh i n-aghaidh a eascarad aindlightheach de nach tiocfadh seasamh ar aon nós leis féin ná le a cheart, ná go mórmór leis na cogmhantaibh líonmhara dobhí le n-a bhfagháil do
Gidheadh, níor aontuigh an Rí géilleadh don chomhairle sin nó gur chuir an tEasbog Maolchú agus Maolmodhaigh (dá raibh seisean ró-umhal) aithne air comhairle an rí eile úd do ghabháil, agus de sin, maille re cabhair an rí úd eile do bheith leis, dothug sé aghaidh go calma ar an anfhlaith, a dhearbhráthair, agus ar a raibh siad de bhíodhbhaidh aindlightheacha dá thaobh, agus agá gcur i rian raon madhma ar a gcúl do bhris sé dhíobh agus do chlaoidh iad ag baint seilbhe a ríoghachta amach i n-athuair agus agá háitiughadh go socair mar budh chleachtadh leis aroimhe
D'fhás, ámh, as sin amach grádh mór agus modh ag Rí Mumhan do Mhaolmhodhaigh ar an adhbhar go bhfacthas do go mbudh duine Maolmodhaigh ar a mbudh dhíol searc-mhodh do bheith dó as an gcaidreamh do chuir sé air i n-aimsir a leatroim
Agus dá bhrígh so níor fhailligh sé uaidh sin suas bheith carthanach ceanamhail air, ag éisteacht go fonnmhar le a theagasc agus ag imtheacht do réir a chomhairle in gach cúis acht gurab é shaoilim gurab tré dheónughadh speisialta Dé dofuair Rí Mumhan aithne agus coidreamh amhail so ar Maolmhodhaigh mar dobhí faoi Dhia soightheach toghtha agus instrumint do dhéanadh dhe dá éis sin le a ainm féin do sheanmóir agus d'fhoillsiughadh i bhfiadhnaise iomad Ríogh agus prionnsaidh
Caibidil 4
Do thárluigh, iomorra, gur éag deirbhshiúr Mhaolmhodhaigh fán am sin ar ar labhramar roimhe so, acht nach faictear dhamh gabháil seacha do na teasbeántaibh deirgidh dá taobh gan labhairt ortha
Dobhí trá mí-ghean comh mór agus sin ag an naomh ar droich-thréithibh agus ar bheatha cholnaidhe na mná so ionnas gur ghabh sé gealladh agus móid air féin gan a leigean dá láthair ná a faicsin le linn a bheoidh
Gidheadh, ar bhfagháil bháis di ní raibh an mhóid ná an gealladh so greamuighthe dhe
Gon naire sin mar do thogair Dia an radharc nach geabhadh sé d'fhagháil uirthi beo do thárluigh dó a fhagháil uirthi marbh, óir badh clos do glór ag innsin do go raibh a dheirbhshiúr amuigh ar an halla ag casaoid í féin do bheith 'na troscadh triochadh lá roimhe gan lón beathadh ar bith do fhromhadh
Do mhúscail Maolmhodhaigh iar sin as a chodhladh agus dothug sé dá aire gurab é badh héagnach dá dheirbhshír gan eisean do chuimhniughadh uirthi ag an altóir ar feadh deich lá ar fhichid iar n-éag di; óir d'áirmhidh sé suim na laethe ó d'éag sí go sroigh sin
triochad lá in nachar ofráil sé Arán na Beatha tar a cionn san Aifreann; agus de bhrígh nach d'anam a dheirbhshéar dobhí fuath aige acht dá tréithibh lochtacha ar mbeith beó dhi, d'athnuadhuigh sé úrnaighthe ar a hanam, i n-íoc na faillighe dorinne sé roimhe dá taobh, acht nach díomhaoineach dobhí a ghuidhe san chás sin óir ba léir go grod iar soin anam an mharbháin i n-iorradh dhuibh ag doras na cille gan cead aige theacht isteach
Gidheadh, ar ngreamughadh dó san dá urnaighthe ar son a dhearbhshéar doconnacthas ar tús a hanam agus folach liathbhán air ag teacht isteach don eaglais acht nach lamhadh sé baint don altóir, agus arís fá dheire dofríoth radharc uirthi, agus í go háluinn deagh-dhathach mar aon le cuideachta aoibhinn ghlórmhar 'na turthímcheall réidh le dul d'áitiughadh an tsuaimhnis shíorraidhe ar Neamh
Dochí tú as so, a léightheóir, créad éifeachtaighe na bríghe bhíos i n-úrnaighthe an fhíréin dá dtig éigean do dhéanadh ar ríoghacht fhlaithamhnais
Nach ionmheasta dhuit leat gurab iomad sáruighthe do chinn guidhe Naomh Maolmhodhaigh ar dorsaibh Nimhe ag baint aisce agus párdúin amach do Dhia dá dheirbhshír budh éidir do dhiúltadh uirthi do thaobh a mí-mhéine agus a locht
Acht, a Íosa mhaith bhuigh bhúidh is tusa an té doní agus fós ar a ndéantar sárughadh agus an t-éigean iongantach so, óir atá tú cumhachtach caomh ag slánughadh cháich, ag taisbeánadh do thrócaire agus ag foillsiughadh do chalmacht ar aon réim, ag déanamh oirchille grás agus ciste mórthreise in do naomh-Shacramuintibh fá choinne haosa grádha in gach aimsir go foircionn an tsaoghail, óir atá brígh éifeachtach in sna Sacramintibh sin peacadha cháich do loghadh agus do chur ar neimhní farra anchumhachta spioradálta bhíodhbhadh na n-anam do chlaoidh ag ullmhughadh na ndaoineadh thairgeas a mí-mhiana aindlightheacha féin do thréigean ar talamh abhus chum a leigthe isteach don ghlóir thall
CAIBIDIL 5
Iar ndéanadh trá an ollmhuighthe seo adeirim d'ár dTighearna Dia ar Mhaolmhodhaigh i regeon Leasa Móir san Mumhain chum glóire a anama d'fhoillsiughadh dá éis sin, doconnacthas dá dhaoinibh féin do chuir roime go Lios Mór é do dhéanadh tuille foghluma i gceann a raibh d'eolas aige, 's go háirithe d'fhagháil bárr léarguis ar chrábhadh is ar riaghaltacht, fios agus teachta do chur air ag scríobhadh leitreach ina dháil 's ag iarraidh air filleadh tar ais go proibhinse Árdmacha i gcoinne seirbhíse do dhéanadh annsin mar budh dual a dhéanamh do Dhia agus mur budh riachtanach
Dobhí fá'n am sin duine saidhbhir acfuinneach san chrích budh dearbhráthair máthar do Mhaolmhodhaigh aga raibh seilbh mainistre Binnchora ar a láimh
Do chuir an deagh-spiorad i gcroidhe an té sin an Mhainistir sin Bhinnchorra go n-ar beain bhain di do thoirbhirt agus do bhronnadh do Mhaolmhodhaigh mar aon agus é féin chum fóghanta do Dhia
Go háirithe dofuair Maolmhodhaigh áit na sean-mhainistre uaidh i gcoinne mhainistre nuadh do thógbháil innti, óir dobhí mainistir chianaosta san ionad sin roimhe budh ceann do mhórán mainistreach eile agus budh buime d'iomad mílteadh manach
Budh háit ró-bheannuighthe anallód an tsean-mhainistir reimhráidhte seo, torrthamhail lán-chlannmhar i naomhaibh agá sírgheineamhain do Dhia chum a sheirbhíse do chur chum tosaigh ó am go ham, ionnas go n-aithristear ar Ludhan naomh (aon de chlann an chóimhthionóil fhíréandachta Bhinnchorra) gur thóig is gur chuir sé suas céad mainistir, cás dobheirim anuas annso don léightheóir i ndóigh go mbaineadh sé as créad líon-mhaireacht na cloinne eile crábhaidh d'fhás ón tsean-mhainistir seo Bhinnchora
d'aonfhocal do líonadar mórchlann crábhaidh na mainistre seo Éire agus Alba ionnas tré a n-iomadamhlacht in gach áit fá seach go raibh an fhearsa bhéarsa úd an ríoghfháidh le maoidheamh dá dtaobh: Dothainic tú a Thighearna don talamh, agá chur ar meisce agus agá líonadh de shaidhbhreas
Atá abhann Dé lán d'uiscidhibh, d'ullmhuigh tú a mbiadh súd, óir is amhail sin atá a bhfeiste
Iomdhaigh a síol súd ag cur a sruthán ar meisce, biaidh an ghineamhnachsoilbhir tré bhraonaibh etc
agus ar an seólamh so na fearsadha bhéarsaí eile ad dhiaidh san tpsailm chéadna ag teacht dar leat ar thorrthamhlacht Mainistre Binnchora úd, agus ní hé amháin an iomadamhlacht ró-líonmhar so de naomhaibh d'fhás i nÉirinn agus i nAlbain as an mainistir seo adeirim acht samhlachas lánmhara ag scéith fá chuantaibh do chleachtdaois Naoimh Bhinnchora úd agus Éireann, archeana, spréigheadh agus scaoileadh amach abhfad tar Éirinn go ríoghachtaibh agus go regeonaibh eile i bhfíoghair saitheadh líonmhara beach, agus budh dhíobh so Colmán Naomh dotháinig dár dtírne, don Fhrainc, áit inar thóig sé Mainistir Lixovium agus inar ghein uaidh sliocht iomadamhail fíréanda dá chlainn chrábhaidh
Aithristear fós go raibh fuireann mhanach san mainistir uasal úd Bhinnchora comhuimheardha agus chomhiomadamhail agus sin ar mhódh go mbí psailmcheadal na dtráth gcanónta sna hoifige diadha ó am go ham agus in gach aon am do shaor innti, ionnas nach déandaois scíth ná faillighe fá bheith ag buan-mholadh Dé san eaglais úd Bhinnchora ag an altóir agus san chóraidh do lá agus d'oidhche gan faillighthe
Acht gurab leor an mhéid sin de thrácht annso ar shean ghlóir agus ar onóir dhiadha Mhainistir Bhinnchora
Do ghabh, iomorra, Maolmhodhaigh le a ais an tsean-mhainistir oirdheirc seo do leasughadh agus do thógbháil as an nuadh d'éis bheith abhfad roimhe sin briste leagtha dhi ó fhoghlaidhthibh mara agus ó phioráideachaibh díchreidmheacha dotháinig fúithi agus do léirmhill í, óir do ghabh fonn caondúthrachtach Maolmhodhaigh fá áitiughadh do chur uirthi i n-athuair amhail parrthais eile, tré a rabhadar de chorpaibh beannuighthe saor-naomh adhlaicthe fá a húir, ar an adhbhar agus gan labhairt ar ar éag siad de naomhaibh agus de dhaoinibh fíréanda le hadhairt go síochánta innti go n-aithristear gur chuireadar na pioráidigh úd naoi gcéad duine chum báis ar aon lá innti fá'n am inar mhill siad agus inar threascair siad í mar adubhramar roimhe
Acht cheana, gér mhór líonmhar fearann cíos na mainistre seo níor iarr Maolmhodhaigh iad ná aon mhír díobh, ar an adhbhar go mbudh toil leis a bhfaghail bhfágáil ar urláimh dhuine eile is gan beaint baint do bheith aige féin dóibh ná dá dtairbhe, óir tar gan áitiughadh do bheith ar an mainistir seo ná caomhthionól manach do bheith innti mar budh dual ón tráth fá'r scriosadar na hanfhoghluidhthe reimhráidhte í, ní scaradh sí le bheith de shíor i seilbh dhuine éigin aga mbí a hurláimh agus a sochar, farra go mbídís abba arn-a dtoghadh agus arn-a n-ainmniughadh innti, ó am go ham de ghnáth, gion go mbudh ceart canónta na haibb sin
Ar mbeith trá do mhórán ag comhairliughadh Mhaolmhodhaigh fá chíos agus fá thairbhe na mainistreach do ghlacadh chuig mar aon agus corp na mainistreach féin, do dhiúltuigh sé teacht re n-a gcomhairle ná le n-a dtoil, ag breith de rogha a bheith bocht úmhal, tar shaidhbhreas ar bith do shealbhughadh ná do ghlacadh
Bíodh go mbudh fhearr dho go ndioghnadh sé comhairle cháich fá'n tseilbh seo do ghlacadh, mar bhus follas dá éis seo
Gidheadh, do réir theagaisc agus aithne an Athar Íomhar dotháinig sé féin agus deichneabhar bráthair eile fris go sroigh an áit ina raibh sean-Mhainistir Bhinnchora ó thús; agus do thionscnadar mainistir nuadh chur suas san ionad chéadna sin
Ar mbeith, ámh, do san lá n-aon leis an obair seo agá tógbháil agus é ag tairgsin maide do ghearradh le tuaigh do bhuail sé dá neamh-thoil lán buille den tuaigh i ndruim óglaoich dobhí le a ais, dár leag sé an fear fá lár agus dár ghearr sé go mór a éadach go sroigh a chroiceann; gidheadh, bíodh gur shaoil siad a raibh san láthair nachar bhféidir don óglaoch gan bheith marbh tré mhéid an bhuille do thárluigh fá neart do (thairis sin) níor fríoth marbha ná lot ar bith air
Do ghlacadar cách as so bárr misnigh fá ghreamughadh don obair agus fá dhul ar a n-aghaidh innti, ag tabhairt an fhoillsighthe mhiorbhuilighe seo dá n-aire do taisbeánadh leis an naomh fá n-a tús, agus de so dobhí árus cille na háite i mbeagán aimsire ullamh i bhfeiste úrnaighthe agus íodhbartha do dhéanadh ann acht gurab de bhláth-chrannaibh glan-snadhmtha táithte aroile dobhí an obair arn-a déanadh de nós Éireann agus Alban go leor-fheabhas
Dobhí trá fóghnadh agus seirbhís nDé ar taithighe as sin amach san nuadheaglais sin i samhlachas chaondúthrachta cháich san tsean-áit roimhe anallód, acht amháin go mbudh teirce go rómhór an uimhir chléireach agus manach dobhí le fóghnadh do Dhia san mainistir nuadh ná san tsean-mhainistir sul tugadh argain ar an áit roimhe
d'fhan ámh agus do chomhnuigh Maolmhodhaigh 'na uachtarán ar an nuadhmhainistir ar fhoráileamh an Athar Íomhar, agá thaisbeánadh féin 'na oide chrábhaidh agus fós 'na bheodh riaghail dá íochtaránaibh agus dá bhráithribh cóimhthionóil, ionnas go mbadh fhéidir leo gach deagh-oideas agus gach conversáid dhiadha budh foghlamtha dóibh d'fhaicsin agus do léaghadh ina bheathaidh agus ina chaitheamh aimsire, acht go mbadh cleachtadh aige sin iomad de bhárr crábhaidh agus maith-ghníomh eile do ghabháil le a ais thar ghnás na mbráthar eile agus ós cionn statúidí coitchionna na riaghla fá ar luigh sé féin agus iad, gan árach aca san tóraidheacht do dhéanadh air ina mhortificasion agus ina anchruas beatha
Dobhí fán am sin duine tinn ar an gceanntar sin chum a dtáinig an diabhal ar cuairt ag aithnidh dhe gan Maolmhodhaigh do léigean ar aon chor dá chómhair agus ag rádh ris dá dtigeadh sé chuige gabháil de sgáin ann agus a mharbhadh
Do nochtadh an scéal so do Mhaolmhodhaigh
Gidheadh, ní meatacht do ghabh dhe é acht ar ndul i leith Dé, agus ar ndéanadh urnaighthe mar badh dual agus mar badh cleachtadh leis d'ionnsuigh sé go deagh-mhisneamhail an t-easlán agus ní hé amháin an droch-spiorad dobhí roimhe ina fhochair do dhíbirt uaidh acht do leighis sé é go miorbhuileach ó n-a uile ghalar
Is é, ámh, badh hainm don othar so Malcus nó Maolchú, agus fós badh dearbhráthair fola é dár nGiolla-Críostne
Cristianus Abb Mhelifont, dias mhaireas anois níos bráthardha dá chéile iná roimhe seo
Óir mar dofuair Maolchú é féin saor ó chathaighibh an diabhail farra bheith slán do ó n-a thinneas, do mhalartuigh sé a éadach agus a intinn ag dul do thaobh nDé, ag fóghnamh do
Mar thugadar trá na bráithre an cás so Maolchon dá n-aire do thairg siad bárr aireachais do bheith aca ortha féin i n-aghaidh mhailíse an Áibhirseóra darab síor-chleachtadh bheith i gceilg ar deagh-oibribh cháich
Dobhí fá'n am sin fós cléireach san chrích darab ainm Miothal i mbaoghal báis le disenteria agus díothscaoile bronn
Ní dhearnaidh Maolmhodhaigh acht mír den phronn a bhí ar an mbórd ina fhiadhnaise do chur chuige agus ar fromhadh an bhidh sin don othar badh slán é gan mhoill, agus ar dteangbháil arís don easlán céadna i ngalar eile dofuair sé aisiog ar a shláinte tré ghuidhe Mhaolmhodhaigh ar a shon, farra deigh-íntinn chrábhaidh d'fhás ann chum fóghantadh do Dhia i n-aibíd riaghalta uaidh sin amach, ionnas dar leat nach beith sé díombuidheach ná dearmadach fá na miorbhuilibh móra dorinneadh fá dhó air ag aisiog a shláinte dho, acht go gcluinimíd an fear so Micheál do bheith anois 'na Abb ós mainistir riaghalta i nAlbain agus gurab í an mhainistir seo an mhainistir dhéidheanach de iomad mainistreach do thóig sé trés na miorbhuilibh reimhráidhte seo
Farra hadhbharaibh eile d'árduigh deaghmheas cháich ar Mhaolmhodhaigh do gach leath agus do mhéaduigh uimhir manach a chóimhthionóil de sin, acht go raibh bárr anma fós aige le fagháil ar áirde ar an adhbhar go raibh i gcinne dho dignit easboig do ghnóthughadh i gcathair áirithe den chrích i bhfogus do Mhainistir Bhinnchorra ina raibh a chomhnaidhe fá'n tráth sin
Caibidil 6
Le linn na haimsire céadna d'éag Easbog Conaire, agus d'éis a bháis dobhí an chathaoir easbuig sin abhfad 'na baintreabhaidh ar easbhaidh prealáid, agus bíodh go rabhadar ceill agus tuath ar aon réim 'na ndenimpiodhacha ar Mhaolmhodhaigh ag iarraidh air cúram na heasbogóideachta do ghabháil le a ais, níor aontuigh seisean dul fán ualach sin dóibh nó go mbadh éigean do tré aithne a athar spioradálta Íomhar agus árdeasbog na proibhinse a gabháil air agus é triochad bliadhain d'aois fán am sin
Acht cheana badh clos don Naomh nach rabhadar d'áitightheóiríbh i gConair san aimsir sin ná san deóisis do gach taobh dhe acht gné dhaoineadh barbardha brúideamhla aindleaghthacha gan choinsias ná deaghbhéasamhlacht ar bith acht amháin ainm críostaidhthe do bheith ortha; óir ní chleachtdaois deachmhadh ná ofráil d'íoc le pearsanaibh eaglaise, ní dhéandaois lánamhnacha aca scrupall ná ceist fá chlainn do gheineamhain ar oile gan sacramint pósta ar bith eatorra
Ní ghabhdaois glonn ná eagla tré bheith le briseadh gach deagh-reachta, ag síordhéanadh uilc agus peacaidh agus gan aire ná luadh aca ar fhaoisdin ná ar aithrighe do dhéanamh ionnta; farra go mba róthearc sagart eatorra ó n-a bhfuighidís absolóid ina gcoirthibh i gcás go dtiubhradh aon chuid díobh amas ar fhaoisdin nó ar aithmhéala san taobh sin agus fós bíodh go mbadh beag gann an líon cléire do bhí fá'n am sin ann 'sgo mbadh ró-bheag do ghnóthuighidís an chliar sin ar an bpobal
Tairis sin budh haoibhseach iomarcach le cách a nuimhir agus iad féin
As so agus tré a arrachtaighe do ghabh ainbhfios agus peacadh treise in gach aon áird den talamh ní raibh seanamóntaidhe léigheanta le fagháil ann d'aithriseadh oideas bréithre Dé i bpuilpit agus ní mó dobhíodh psailmcheadal ná binnghlór cantaire le a gclos i gcóraidh ná ag altóir in sna ceallaibh le moladh an Árdríogh
Ba déarach doghrainneach an cás ina dtárluigh gaiscidheach an Tighearna, Maolmhodhaigh, annso, óir ba míonórach neamh-choinsiasach leis filleadh tar a ais, ná cúbadh mar mheathánach agus budh baoghalach guaiseamhail dho don leath eile dul ar aghaidh d'ionnsuidhe gach cruais gach dócamhail agus gach dainséir dá raibh roimhe
(Gidheadh, trá), sé ní ar ar chinn sé a thaisbeánadh nachar bhfear ceannaigh ná mercenarius é acht fíor-aodhaire tréada Chríost, agus dá bhrígh sin do thairg sé dícheall do dhéanadh fá'n dignit dotugadh dho do sheasadh, agus fá ucht do thabhairt go deigh-mhisneamhail do gach doghrainn 'sdo gach baoghal budh éidir do theangbháil dó, agá ionghabháil féin mar budh dual san chúram dobhí greamuighthe dhe, agus bíodh go mbadh gné mhadaí allta furmhór a rabhadar ina dheóisis
Thairis sin d'ionnsuigh seisean amhail aodhaire nádúrtha iad, ag fuireach aca, agus ag seasadh ina measc go fírbheodha ionnasach ag criothnughadh saothair agus dúthrachta le caercha do dhéanadh dhíobh
Óir dobheireadh sé ós árd teagasc dhóibh uile i gcoitchinne ar a leas; do shéimhspreagadh sé páirt díobh go ciúin agus do ghoireadh sé ar chuid eile dhíobh dogheibheadh sé dúr dotheagaisc agá maothughadh chum aithrighe do dhéanadh do réir mar do theangbhadh dhó faill d'fhagháil ortha
An mhéid, ámh, nach gabhadh oideas anama, ná crothnughadh uaidh ar a leas i n-aon tslighe dá n-abraim annso d'ofráladh sé a chroidhe brúighte umhal arn-a mhaothughadh le deóraibh
sagartaibh nach ag cléir na talmhan amháin acht ag prionnsadhaibh agus ag ríghthibh na críche go huilidhe, agus go speisialta do chuir Celsus an aithne seo chum dhá rí na Mumhan
Acht cheana, d'fhás mío-nós malluighthe san áit sin agus d'fhan sé ar bun tré antsaint dhíomsaigh dhroch-dhaoineadh dhiabhalta
an árd-chathaoir seo mar aon agus a príomhadhacht do bheith leananta ag cine áirithe den tír amhail budh hoighreacht shaoghalta í, ionnas trés an mío-nós sin nach raibh árach ná neart ar phríomhadh ar bith do thoghadh ná do bheith arn-a oirneadh san áit acht duine éigin den treibh sin
Agus de so do mhair an saobh-ghnás coirpe seo ar taithighe i nÁrdmhacha le linn chúig nglún ndéag, diaidh i ndiaidh, anuas go haimsir Mhaolmhodhaigh, na handhaoine seo trá ag congbháil an droch-nóis lochtaigh seo ar bun amhail budh dlighe é san tír, ar mhodh nach teastuigheadh choidhche príomhaidh gan bheith dá gcine i dtreise san áit, gion go mbíodh ar uairibh cléireach ar bith ann daoibh, agus ní hé seo amháin acht dobhádar leis an aga sin ochtar príomhadha san gcathaoir sin aga rabhadar mná
Gidheadh, dobhídís leiteardha d'aimhdheoin ban bheith amhail sin greamuighthe dhíobh
As an anghnás so, trá, do bheith mar so ar bun san phríomh-chathaoir seo eaglais Éireann dotháinig an claochlódh san trá ar choinsias, ar chrábhadh agus ar dheagh-bhéasaibh cháich i nÉirinn, idir cheill agus tuaith, mar do mhaoidheamar agus d'aithriseamar roimhe so
Ag so fós adhbhar agus fréamh na barbardhachta do cuirtí fá'n am úd i leith Éireannach tar go mbadh Críostaidhthe iad, óir (ní nach feasach is nach facthas agus nach raibh le clos i n-aon áit ina raibh creideamh Chríost ar bun) do chleachtabh chleachtadh an tÁrdeasbog, mar do thogradh féin, easbuig d'ainmniughadh agus do chur ina suidhe, do dhíomholadh agus do mhalartughadh in gach áird den ríoghacht gan órdughadh ná fáth dlisteanach d'iarraidh leis sin do dhéanadh
Acht nachar churtha an saobh-nós so i n-iongnadh, óir cionnas budh éidir na baill do bheith ar deagh-fheiste agus an ceann mearuighthe agus gan órdughadh ar bith air
Dothug Celsus, trá, an anstáid mhí-órduighthe seo ar a raibh críoch Éireann fá'n n-am sin dá aire agus mar budh deaghdhuine maith fíréanda é ar a raibh eagla Dé do thairg sé dícheall do chriothnughadh le Maolmhodhaigh d'fhagháil 'na oighre air féin ina chathaoir príomhadhachta i ndóigh go dtiocfadh dhe tré a dhiongbhála agus tré a fheabhas de dhuine eaglaise anlochta agus mío-nóis neamh-chríostamhail cháich do chur ar gcúl agus do mhúchadh i ríoghachta Éireann, go háirithe i bproibhinse Árdmacha maille ris an gcathaoir sin do chur ó bheith greamuighthe leananta ag aon chine amháin de shíor, amhail dar leat badh hoighreacht saoghalta dhóibh í
Ní dheachaidh má 'seadh a mhuinghin mhaith ná a dheaghdhóigh amugha ar Celsus cóir, óir do toghadh Maolmhodhaigh 'na phríomhadh i nÁrdmacha d'éis báis Celsus, acht nachar leigeadh i n-áirithe agus i láintseilbh na cathaoire é aimsir fhada iar ndéanadh toghadh agus oirnthidh air fá n-a tuairim, ar an adhbhar gur ghabh óglaoch aindlightheach darbh ainm Mauritius nó Muircheartach (duine den ainfhine budh gnáthach roimhe sin do bheith i n-urláimh na háite) seilbh fhoiréigeantach na cathaoire sin Árdmacha go n-ar bhain dí go neamh-chanónta tioránta ar feadh chúig mbliadhan iar n-éag do Celsus, bíodh gurab é Maolmhodhaigh budh fearr le lucht coinsiais agus le daoinibh deigh-mhéineamhla maithe na críche do bheith san bpríomhadhacht agus nach é Muircheartach, agus dá bhrígh so d'iarradar agus d'athchuingeadar air dul i seilbh agus i n-urláimh na háite do réir udhachta agus aithne Celsus, agus fós tar gur ghabh seisean a leithscéal leo ag rádh nach ar éigean acht go séimh síothchánta budh dual dul i n-áirithe cumhacht eaglaise, agus de sin nach tairgfeadh sé féin teacht ar bhéalaibh Mhuircheartaigh úd go héigeantach eisíothchánta
Níor shásuigh an leithscéal sin iad acht do labhair le Malchus reimhráidhte
Easbog Leasa Móir agus le Gilbeart, easbog eile agus céad leagáid abstalta an Phápa fá'n am sin ós Éirinn, ag iarraidh ortha a fhagháil ó Mhaolmhodhaigh urláimh na príomhadhachta do ghabháil chuige
d'éis trí mbliadhna do chaitheamh ar an seoladh so dhóibh agus ar mbeith do Mhuircheartach an seal sin go hanfhlaitheamhail i seilbh Árdmacha agus Maolmhodhaigh ag gabháil a leithscéal agus ag iarraidh gan é féin do chóimhéigniughadh le dhul do ghlic le Muircheartach fá urláimh na háite, adubhradar na deagh-easbuig seo agus aos coinsiais na críche ar cheana, nach fuileongdaois bainchéile Phádraig agus ceannchathaoir Éireann
Árdmacha do bheith ní budh faide le mí-mhéin anadhaltranais ag Muircheartach tar chionn a ceartleannáin Maolmhodhaigh, go masla do Chríost agus go ndochar do chreidmheachaibh Éireann go huilidhe
De so do chruinnigheadar easbuig agus prionnsaí na talmhan uile ceann i gceann, agus is é do cinneadh eatorra d'aon spiorad a thabhairt ar Maolmhodhaigh de dheoin nó d'éigean príomhadhacht agus árd-cheannas Eaglaise Éireann do ghabháil air; agus mar nachar ghabhsiad uaidh mar leithscéal é do bheith roime ceangailte i gcuing phósta spioradálta le heaglais chaiteadrálta Chonaire; agus fris sin go mbudh dócamhlach baoghalach dá shamhail d'fhear lagchumhachtach bualadh i gconspóid fá dhuine shaidhbhir acfainneach aga raibh cáirde agus aos leanamhna san tír, mar dobhí Muircheartach agus é ag maoidheamh é féin 's a chine roime do bheith i n-urláimh na háite thuas, tuairim dá chéad bliadhain agus de sin ag iarraidh gan buaidhreamh do chur air fá n-a sheilbh do chongbháil
Níor ghabh siad fós mar leithscéal uaidh nacharbhfurasa seilbh Árdmacha do bheaint bhaint de Mhuircheartach ná dá chine acht maille re daoine do thuitim san imreasán, cás nach raibh iontsaintighthe aige sin (mar adubhairt féin) agus do bheith i n-aghaidh oifige bheith 'na shiocair ná 'na ionstruimint le fuil dhaondha do dhortadh
Mar nár shásuigh aon leithscéal díobh so iad agus tré bheith ag bagar bang agus coinnealbháthadh air, acht muna n-umhlaghadh sé dhóibh, ag meas gurab í toil Dé eisean do theacht le n-a gcomhairle agus le n-a n-aithne d'innis sé dhóibh gurab é a bhás dobhíodar do dheilbh
Gidheadh, tairis sin, mar fhoillsiughadh ar eisean do bheith urramach dhóibh agus d'fhonn mairtíreachta d'fhulang ar son Chríost d'aontuigh sé teacht le n-a gcomhairle fá chúram príomhadhachta Árdmacha do ghabháil le a ais acht gur chuir sé d'acht agus de choinghiall ortha dá dtigeadh de cathaoir Árdmacha do chur fá shocruidheacht go canónta órduighthe mar budh dual, cead do bheith aige uatha filleadh i n-athuair tar a ais ar a sheanchéile
ar easbogodacht Chonaire le a rabhadar dá scaradh go héigeantach tar a thoil
Féach féin, a léightheóir, créad feabhas na híntinne dobhí ag an duine fíréanda so
gan aindréim mhiangasach ann le bárr onóra do ghlacadh ná glonn air fá dhul chum báis ar scáth sheirbhíse Chríost agus na hEaglaise
Is móide, trá, d'aontuigh Maolmhodhaigh comhairle cháich do ghabháil fá chúram príomhadhachta Árdmacha do ghlacadh air mar doconnacthas do gurab í toil Dé a gcomhairle do dhéanadh san chás sin
Óir ar mbeith don phríomhadh Celsus tinn i leabaidh galair, mar do mhaoidheamar roimhe anois beag, do tarfás nó connacthas do Mhaolmhodhaigh bean álainn arrachta go ngnúis soirbh mhodhamhail, agus ar gcur cheasta ceiste uirthi cé badh hí féin, do fhreagair sí ag rádh gurab í féin beanchéile an Áirdeasbuig Celsus agus maraon agus sin do rádh dhi do sheachaid sí bachall dó agus d'imigh féin de phreib as a radharc
Ar n-éag iomorra do Celsus d'aithnidh agus adubhairt a bhachall do thabhairt do Mhaolmhodhaigh, agus mar dochonnaic Maolmhodhaigh í do chuimhnigh sé go mbadh cosamhail í leis an mbachaill do thaisbeain an bhean reimhráidhte dho i dtaidhbhse, agus de sin, farra gach ní eile, do ghabh eagla é go mbadh baoghalach dó fearg nDé do thuilleadh dá gcuireadh sé i n-aghaidh chomhairle agus aithne na ndaoineadh ní budh faide fá urláimh na príomhadhachta do ghlacadh
Gidheadh, ní dheachaidh sé isteach go hÁrdmacha ar feadh dhá bhliadhain de dheireadh na gcúig mbliadhan do mhair an pseudeasbog Muircheartach ina anfhlaitheas ós an áit ar eagla go dteangbhóchadh marbhadh daoineadh nó mórolc ar bith eile san gcathair dá sguil-sion do dhul innti, agus nach é a mbás acht a mbeatha budh áil leis
Dá bhrígh so do chaith sé an dá bhliadhain dhéidheanacha so san dióisis amuigh ag déanadh oifige easbuig in gach áit fá n-a dhícheall agus mar budh dual
Acht cheana, d'éag an pseudeasbog Muircheartach fá dheireadh ag déanadh oighre air féin tar an uile cheart de dhuine dá chine dar bh'ainm Nigellus nó Giolla Dubh i gcoinne bheith ina phríomhadh i nÁrdmacha ós Éirinn ina dhiaidh
Thairis sin dotháinig Árdrí Éireann mar aon le heasbogaibh, le huaislibh agus le creidmheachaibh na tíre i ndáil Maolmhodhaigh le n-a chur i n-urlámh Árdmacha agus príomhadhachta na ríoghachta do réir an toghtha agus an oirnthidh dorinneadh aroimhe air san áit agus in sa dignit sin
Gidheadh, ar gclos don Ghiolla Dhubh agus dá bhráithribh coirpthe
clann mhailíseach Belial an cruinniughadh so do bheith ar n a thionnscnadh, do ghabhadar iad féin i n-arm agus do luigheadar i gceilg teannta le háit an chruinnighthe, agus iar dteacht don rí go n-a rabhadar d'árdchléir agus de mhaithibh na críche ina fhochair ar aon áit ceann i gceann do theaisbeáin Giolla mar aon agus an bhuidhean mhalluighthe dobhí fris iad féin ar thulaigh i bhfogus dóibh, maille re rún lingeadh ortha go héigeantach agus a marbhadh uile ar an áit sin, go háirithe an rí agus na heasbuig i ndóigh nach mbeadh duine san tír uaidh sin amach dogheabhadh heobhadh d'urradhas ann féin cur le Maolmhodhaigh i n-aghaidh an Ghiolla Dhuibh ná a chine fá sheilbh éigceart Árdmacha d'fhaghbháil ar a láimh
Dofuair, ámh, Maolmhodhaigh fios ar an gceilg seo agus scéala go raibh an sluagh coirpthe úd do mhuinnigh as an nGiolla Dubh ag triall air féin agus ar an tionól dobhí ina fhochair agus dá dhruim sin d'ionnsuigh sé teampall dobhí i bhfogus don áit, agus iar sléachtain do san eaglais sin do thóig sé a lámha ós árd agus do ghuidh Dia tré dhúthracht é féin go n-a raibh fris do láthair do shaoradh ó anachain na huaire sin, agus ar mbeith amhail sin do ar urnaighthe do dhorchuigh an t-aedhar agus do líon sé de dhubhstoirm agus do thóirnigh do gach aon taobh ionnas nachar léar léir solas gréine ná lae san áit sin ar aon nós, agus mar dhearbhadh dhuit, a léightheóir, gurab í urnaighe éifeachtach Mhaolmhodhaigh Naomh, d'éist Dia agus badh cionfátha leis an stoirm mboirb seo d'fhás ar an aedhar agus ar an aimsir an tráth so, bíodh a dearbh agat go ndeachaidh scannra agus sceón san bhuidhin mhearuighthe úd do mhuinigh as an Ghiolla Dubh
d'éis teiche, ámh, don anbhuidhin úd agus iar ndul don toirneidh agus don doininn gharrtha d'fhás ann chum ciúinis, do fríth corp chinn urraidh na feadhna mar aon le corpaibh triuir dá dhrochmhuintir marbh loit-bhréan ón tintidh do thárluigh dhóibh farra triúr eile do fágbhadh forloiscthe leathmharbh dhíobh agus gan milleamh ná lorg pudhra ar bith ar Mhaolmhodhaigh ná ar éinneach dá chuideachta, gion go mbadh fhada uatha an áit ar a dtug Dia an t-ár úd ar na droch-dhaoinibh reimhráidhte
Tuigimíd, trá, as an eachtra fírinne an scrioptúra adeir go dtollann urnaighthe an fhíréin bhinn na spéireanna ag dul do láthair Dé, ionnas dar leat go mbadh samhail don ní do thárluigh annso cás Mhaoise agus Chlainne Israel san Éigipt, áit ina mbíodh dorchadas gan léargus ag na hEfidibh agus an pobal Eabhra gan urdhubhadh ar bith fá a lán solais, nó dar liom ní héagcosamhail Maolmhodhaigh annso ar a úrnaighthe le hElias fáidh ag fagháil d'athchuinghe ó Dhia am áirithe drúcht agus báisteach do theacht ar an dtalamh ag fóirithin tiormaigh agus tart cháich; agus ar uair eile ag loscadh droch-dhaoineadh dotháinig fá n-a thuairim chum dochair d'imirt air, maille re teine ó neimh do thabhairt ortha
Amhail so do dheonuigh Dia na miorbhuilí seo d'fhoillsiughadh tré urnaighthe agus tré oibriughadh a fhóghantaidhe féin Maolmhodhaigh Naomh
Caibidil 7
Dobhí Maolmhodhaigh ocht mbliadhna ar thriochad fán tráth so, agus iar spréidheadh an tsluaigh aindlighthigh úd dotháinig leis an pseudphreláid, Giolla Dubh, agus d'éis teichthe don ghiolla féin, dochuaidh isteach Maolmhodhaigh go hÁrdmacha ag glacadh seilbhe agus saorchumhacht cille ós an áit agus ós Éirinn uile, agus dá dhruim sin do fhill an rí go n-a rabhadar fris tar a n-ais dá n-ionadaibh féin ag fágáil Mhaolmhodhaigh i leith nDé; acht ar n-imtheacht don Ghiolla Dubh i dteichthe mar deirim do rug sé naomhthaise ár bpatarón bheannuighthe Pádruig leis
text soiscéil Phádruig agus a bhachall dá ngoirthí bachall Íosa (do réir seanchais cháich) ó bhfuair Pádruig í
Dobhí, trá, an bhachall seo ar n-a hóradh agus arn-a deagh-mhaisiughadh le hiomad péarladha, agus liogh loghmhar; agus de sin do ghluais an Giolla Dubh thart roimhe ag taisteal na tíre agus ag taisbeánadh na dtaiseadha agus na meirgidhe sin Phádruig do gach aon, agus mar dobhí umhlacht mhór, modh agus caondúthracht ag Éireannachaibh do na taisíbh agus do na meirgidhibh cádhasacha sin Phádruig do bheain bhain sé iomad gnodhughadh agus modh don chrích chum baramhla do thabhairt gurab aige dobhí an chóir agus dá bhrígh sin ag géilleadh dho mar phríomhaidh do thairgeadar dhul dá thaobh i n-aghaidh Mhaolmhodhaigh
Dobhí, iomorra, prionnsa san tír d'fhine an Ghiolla Dhuibh dár bheain an rí mionna bheith díleas umhal do Mhaolmhodhaigh; gidheadh, do chinn an prionnsa so mar aon le daoinibh eile do ghabh a pháirt ar fheall d'imirt ar Mhaolmhodhaigh
Go naire sin ar mbeith do Mhaolmhodhaigh lá áirithe ag easpartaibh do chuir an prionnsa so fios air fá dhul amach ina dháil tar mhúraibh na hEaglaise ar sealamh cás síthe agus báidhe do shnamhadh fris
Is é doconnacthas dá raibh i bhfochair Mhaolmhodhaigh de chléir agus de thuathadhaibh nach raibh acht ullmhughadh feille san gcoinne sin an phrionnsa chum Maolmhodhaigh do mhilleadh is do bhascadh, ag rádh dá mbadh síothcháin fírinneach neamh-ghangaideach dobhí sé do luadh go mbadh chóra dhó theacht isteach go cathair agus go heaglais Árdmacha ná an príomhadh d'iarraidh amach fá thuairim reighte réidhtigh agus cumainn do cheangal leis
Gidheadh mar do dhiúlt an prionnsa triall don chathair isteach i ndáil Mhaolmhodhaigh d'aontuigh agus adubhairt Maolmhodhaigh, tar a raibh de bhaoghal san chás, mar fhoillsiughadh gurab críostaidhe agus gurab aodhaire spioradálta dáríribh é féin ag aithris ar Chríost nachar ob bás d'fhulang ar son an phobail, go rachadh sé féin d'ionnsuidhe an choinne úd don áit ina raibh an prionnsa, do shnadhmadh síothchána leis, nó d'fhulang báis san chomhdháil mar leas agus mar shompla dá thréad, agus leis an intinn sin mar aon le triúr eile do thogair dhul fá chontabhairt éaga leis, tar thoil mhórán dá raibh ina thimcheall agus dobhí ag gol 'sa caoi dá chaoineadh, do thriall sé ar aghaidh go deaghmhisneamhail soilbhir chum na háite inar gheall an prionnsa chuige, mar a bhfuair sé mórán ceithirne ag an bprionnsa mío-rúnach ullamh armtha chum dúnmharbhadh do dhéanadh airsion
d'aimhdheóin ámh a mhailíse dhó ar nglacadh uimdhídean scéithe creidimh agus dóchais nDé air do leigeadar a n-arma le fán, agus ar dteacht do uamhan agus do chritheagla forrtha d'umhluigheadar féin agus a gceann feadhna dhó, ag déanadh báidhe agus ag snadhmadh síothchána leis
Iar gclos, trá, do chách bíodhbhadha agus eascáirde Mhaolmhodhaigh do theacht amhail sin fá réidhteach agus fá umhlacht chuige, ní bhfuair aoinneach ann féin iarraidh do thabhairt ar dhochar ar mbith ná ar bhuaidhreamh d'ullmhughadh dho ós árd as sin amach, ionnas go raibh saoir-chead aige oifige agus gnaithighe a easbogóideachta agus a áite do dhéanadh gan cheilt ná toirmeasc, agus tar gach ní budh héigean don Ghiolla Dhubh na taise agus na meirgí úd Phádruig do thabhairt do
Gidheadh, dobhí aos fuatha ós íseal aige do thaobh an Ghiolla Dhuibh agus a dhroch-chine do thairgeadh ithiomrádh agus murmar do dhéanadh fá láimh air ag dísmbeagadh a theiste sag tarcaisniughadh a dheagh-chliú, agus tar chách dofuair graigín andána an mhío-choinsiais ann féin gnás do dhéanadh de bheith ag labhairt go holc air, ag teacht le hearráid an Ghiolla Dhuibh, san ainfhine dá raibh sé
Acht cheana do chóirigh Dia a olc agus a dhroch-mhúineadh ar an ngraigín san taobh so
Óir do at a theanga ina cheann, do logh agus do bhréan sí agus fós do líon sí de chrumhaibh agus de phéistibh eile, agus iar mbeith do ar feadh seacht lae as a chéile dá gcur tar a bhéal amach d'fhiadhnaise mhóráin d'éag sé fá dheóid go hainimheach gráineamhail
Do thárluigh arís a shamhail seo d'anbhás do mhnaoi andhána eile de dhroch-chine an Ghiolla Dhuibh dofuair innti féin labhairt go haithiseach imdheargthach i n-aghaidh an naoimh agá thoirmeasc ó theagasc poiblidhe le a raibh sé lá áirithe, ag maoidheadh ós árd air nach raibh acht fear saobh-chrábhaidh ann agus duine neamh-choinsiasach éagcórach dochuaidh isteach go haindlightheach i seilbh cheirt dhaoineadh eile, farra go bhfacthas di mar bhárr spíde a chur ina leith gurab duine fothmhaol é fearacht na mbuachall n-anmhailíseach úd do thairg an fáidh Eliseus d'aithisiughadh do thaobh a mhaoile
Gidheadh, mar do chrothnuigh Dia na hógmhacaoimh reimhráidhte tré a bhfochmhaide agus tré a magadh ar an bhfáidh, amhail sin d'imir Dia a ghairg-smacht ar an anmhnaoi dhroch-mhúinte seo fá Mhaolmhodhaigh Naomh do mhaslughadh mar so, óir do ghabh ar tús mire agus saobh-chiall í agus fá dheire dofuair sí bás obann nó anbhás uslaingeach ag síor-leigean mairgean gan scíth, agus í ag ínnsin go raibh sí arn-a tachtadh ag Maolmhodhaigh, gion go dtug sé aisfhreagra ar bith uirthi ná go ndearnaidh sé iomarda míchéadfadhach ar domhan 'na haghaidh trés an aithis dochonnacthas dí do dhéanadh go lánéagcórach air
d'éirigh fá'n am sin gur fhás pláigh san gcathair agus in sna tuaithibh do gach taobh dhi budh chionnfátha báis d'iomad daoineadh idir chléir agus tuathadhaibh nó gur thriall Maolmhodhaigh amach imeasc cháich ag tabhairt meirgidhe agus taisidhe naomhtha leis 's agá ghuidhe chum Dé ós árd fá'n bpláigh sin do chlaochlódh, agus de sin chuaidh sin gan mhoill ar neimhní; do de sguil trá na miorbhuileadh so d'fhoillsigh Dia maille re Maolmhodhaigh do leigeadar an t-ainfhine eascáirdeach úd díobh bheith ag teacht ní badh mhó ina aghaidh, acht d'admhadar, fearacht muintire Canaan leis an bpobal Eabhra, go raibh an Tighearna maille leis ag cur ar a shon, acht go mbudh fhada dhóibh sin go ndearnadar an aithrighe sin féin, óir do scrios Dia go ró-luath ann aipche de dhruim talmhan iad, ionnas nach maireann anois díobh acht droch-chuimhne a n-easumhlachta, a locht, agus a mailíse, bíodh go mbadh hiomarcach anchumhachtach roimhe sin san tír iad, cás do chuir iongna ar mhórán, farra gur fríth taisbeaintaighe líonmhara eile ar naomhthacht Mhaolmhodhaigh ar mhéid an gheana dobhí ag Dia air aga bhfaictear dhúinne a gcur ar cáirde go fóill i gcoinne labhartha dá éis so ortha
Caibidil 8
Taréis go ndearnaidh Dia (amhail a d'innisiomar anois) díoghaltas ar na drongaibh díomasacha ar a dtángamar go fóill roimhe, agus iar ndul d'Eaglais Árdmacha 's do chléir na críche archeana chum socrachta, agus mar budh follas deagh-bhéasamhlacht do bheith ar bhfás i leabaidh na barbardhachta a bhí roime ar bun imeasc cháich san talamh, i gceann trí mbliadhan de fhlaitheas Mhaolmhodhaigh ós Árdmacha do smuain sé ar ghné shuaimhnis do ghlacadh dho féin, agus do réir an chonnartha dobhí déanta roimhe sin idir chléir agus uaisle Éireann do thaobh agus eisean don leith eile
a chead do bheith aige filleadh i n-athuair ar a shean-chéile Eaglais Chaitedrálta Chonaire, dá mbadh fhéidir cathaoir agus príomh-eaglais Árdmacha do scaradh agus do shaoradh ó fhlaitheas bharbardha éigceart na pseudeasbog reimhráidhte Mauritius agus Nigellus mar aon le hoirioghlacht hoireaghlacht éigceart mío-chanónta a gcine do chur ar gcúl don taobh san is do thaobh príomhadhachta Éireann, acht go bhfuigheadh sé pearsa diongbhála Eaglaise dodhéanadh a áit mar budh leor
Agus de sin ag seasadh ar an acht reimhráidhte d'ainmnigh agus d'fhágbhadh sé ar a shon féin aca duine cóir fíréanda dar bh'ainm Gillasius, nó Giolla Mac Liagh, le bheith i n-urláimh phríomhadhachta Árdmacha ós Éirinn maill re aonta cille agus tuaithe ag teacht leis ar an toghadh sin, bíodh go mbudh doiligh leo a mhalairt sin do dhéanadh ar aon neach eile, acht gurbh éigean dóibh fuireach ar an gconnradh dobhí snadhmtha roimhe idir iad agus é
A haithle beith aontadhach amhail seo dhóibh leath ar leath, do thriall Maolmhodhaigh miorbhuilleach as Árdmacha dá shean-áit easbogdha féin; acht nach í seilbh Chonaire dorug sé do rogha, acht urláimh Dhúna Pádraig, ionad ina mbudh dual easbog do bheith ó ghnás cianaosta na críche, acht go raibh sí aimsir fhada ria sin ceangailte le heasbogóideacht Chonaire
Is é fáth, iomorra, as nachar bh'áil le Maolmhodhaigh dul i seilbh chathaoire Chonaire ar an adhbhar gur ainmnigh sé roimhe sin easbog eile le bheith 'na hurláimh agus fós go mbudh leór leis cúram Dhúin amháin do ghabháil air féin
Och mo ghean ar chroidhe glan an deagh-fhir seo gan smál ná sal ó lochtaibh agus mo ghean ar fós a shúil shimplidhe mar rosc colaim saor ó shaint agus ó antoil dá bhfacthas an áit budh fearr agus budh feisteamhla d'fhágbháil ag duine eile, agus an áit budh mhí-ghléasta agus budh measa do bhreith do rogha dhó féin
Cá bhfuilid lucht sainte agus aos círéipe an bheatha ghreamuigheas d'imreasán agus de shíothbhuaidhreamh leath ar leath fá idir cheart beagáin fearainn nó cladha tórann nach tigid siad annso chum go nglacadaois sompla ar a leas ó Mhaolmhodhaigh Naomhtha
Acht go saoilim nach éagcomhthrom fheileas do na drongaibh mío-shásta easaontacha seo ráidhte an fháidh adeir go ngearrfadaois daoine áirithe mná torrthacha Galaad ag iarradh tórann dúithchí agus imleach críche ag a mbí saint agus lán súl aca a bhfagháil le a sealbhughadh agus iar sin a bhfairsingiughadh
Caibidil 9
Iar nglacadh trá seilbhe easbogóideachta Dhúin do Mhaolmhodhaigh, do réir an chleachta dobhí roimhe aige do thogh sé mar shásamh agus mar mír sóláis do féin cóimhthionól cléire riaghalta do bheith ina fhochair chum go dtugadh sé féin agus iad ucht ar aithrighe agus ar chaondúthracht ní budh déine iná mar d'fhéad sé seal aimsire roimhe sin
Gidheadh, bíodh gurab é badh rún dó san san tslighe seo é féin do dhortadh ar uaigneas riaghalta agus ar chontemplation neithe neamhdha, ní lánmhaith d'éirigh leis a intinn do chur i ngníomh tré mhéid agus tré líonmhaireacht na taithighe donídís daoine uaisle agus anuaisle na críche aige, ag iarraidh air oideas anama agus comhairle spioradálta do thabhairt dóibh agus do spréidheamh ortha, farra go dtéigheadh sé go minic imeasc cháich amach agá dteagasc is ag déanamh seanmóra dhóibh agus fós ag déanadh oifige easbuig eatorrtha in gach áit ina mbuaileadh sé go coitcheann maille re hughdarás leathadach amhail budh haon de na hAsbalaibh é, gan duine dhá fhagháil ann féin ceist do chur air fá n-a chumhachtaibh san chás sin, acht go gur leór leo uaidh, i leaba cumhacht ngnásamhail, na buadha neamhdha neamh-ghnásamhail dochonnacadar ar a láimh le miorbhuillibh iongantach do oibriughadh mar doníodh sé, óir, adeiridís, do réir ráidhte an scrioptúra, go mbadh dual saoirse do bheith i gcoimhdeacht spioraide De, spiorad doconnacthas dóibh do bheith le a ais sin
Acht cheana, níor leor leis sin na buadha reimhráidhte (gé go mbadh diadha iad) mar fhoillsiughadh ar a oibribh 's ar a oifig annsúd do bheith ceart gan ughdarás abstalta na Rómha d'fhagháil dá ndearbhadh agus dá neartughadh, agus chum an ughdaráis abstalta seo do ghnóthughadh agus d'fhagháil as láimh an Phápa féin do chinn sé ar thriall don Róimh
Dobhí fáth eile aige imtheacht ar an dturas sin
Pallium do shaothrughadh do phríomh-eaglais Éireann d'Árdmacha agus an chomaoin sin do bheith uaidh féin uirthi, gé fionnas a cúram agus a hurláimh do bheith seal roimhe sin air, ar an adhbhar go raibh Árdmacha aimsir fhada ria sin ar easbhaidh Pallium, ge ann bhíos iomláine cumhachta agus onóra an uile Áirdeasbuig tar Easbogaibh eile
Fris seo do thóig an príomhadh Celsus Áirdeasbogóideacht eile i ríoghacht Éireann (acht go mbeith sí faoi an bpríomh-chathaoir
faoi Árdmacha agus faoi an bpríomhadh) agus dobhí mar an gcéadna do lán súl agus d'intinn ag Maolmhodhaigh Pallium d'iarraidh agus do ghnóthughadh don Mhetropolis agus don chathaoir eile seo, farra diongbhála abstalta d'fhagháil di ar na pribhiléidibh dofuair sí roimhe sin ó Celsus
Ar bhfagháil, trá, feasa do chléir agus d'uaislibh Éireann rún intinne do ghlacadh do Mhaolmhodhaigh triall as Éirinn amhail so d'ionnsaighe na Rómha, do ghabh brón mór agus glonn iad tré a imtheacht uatha as an dtír agus tré easbha do bheith ortha ar n-imtheacht dó, farra go raibh uamhan ortha bás dá bhreith sul d'fhillfeadh sé chugtha tar a ais ón gcianturas ar a raibh sé ag triall uatha
d'éag, ámh, san am sin deagh-dhuine fíréanda agus easbog maith badh dhearbhráthair do Mhaolmhodhaigh dar bh'ainm Cristianus, nó Giolla Críost, agus ba samhail do Mhaolmhodhaigh é i bhfoirfeacht ndiadha agus i naomhthacht
Go háirithe níorbh'olc an tánaiste do Mhaolmhodhaigh é i noirdhearcas agus i maith do réir bharamhla cháich dhó
Do chuir má'seadh bás an deagh-dhuine seo gné mhoille ar imtheacht Maolmhodhaigh ar an dturus úd, cách ag rádh i gcoitchinn nach mbeadh acht milleadh doleighis don talamh uile scaradh le Maolmhodhaigh d'éis oidhe nó báis Ghiolla Críost, a dhearbhráthair, mar budh iad go prionsapálta ba dhá uaithne fulaing d'Eaglais Éireann
Go naire seo do thairgeadar a chongbháil ar éigean ó imtheacht as an dtír ar deóraidheacht ná ar an turas sin bíodh gur bhagair sé a n-eascaoineadh agus bang do chur ortha fá bheith agá thoirmeasc, nó go bhfacthas dóibh fá dheireadh crannchur do chur idir eisean agus iad d'fhéachain cé dhíobh budh fearr le Dia
eisean do thriall as an gcrích ar an aistear dobhí roimhe, nó fuireach san tír i mbun an ualaigh san chúram spioradálta dá raibh sé greamuighthe go sroigh sin, agus gion gurab mhaith leis sin iad san do dhéanadh an chrannchuir sin dá thaobh féin, tairis sin dorinne siad é agus dochuaidh sé ina n-aghaidh fá thrí
De sin do thuigeadar gurab í toil nDé triall ar an turas sin dó ar a dtáinig a intinn, agus ar an adhbhar sin do leigeadar dhíobh barra ar bith nó buaidhreamh do chur air fá imtheacht
Gidheadh doconnacthas dó san níbhus taoisge ná d'fhúigfeadh sé an talamh pearsa iomchubhaidh eile do thoghadh le bheith 'na easbog i n-áit Ghiolla Chríost, a dhearbhráthair, agus bhrígh sin d'ainmnigh sé aon de thriúr príomh-dhisciobal dobhí aige féin leis an áit do shealbhughadh, agus 'sé ba hainm don bhfear sin Edanus nó Aodh
Do ghoill go mór ar Aodh é féin do luigheadh fá ualach chomh trom agus dobhí easbogóideacht, agus de sin ag caoidh do thairg sé bheith obthach fá n-a glacadh air, acht go ndubhairt Maolmhodhaigh gurab é deonughadh Dé oirneadh easbogdha do dhéanadh air
Agus mar fhoillsiughadh dhuit, ar sé, gurab í so toil Dé, do thaisbeáin Dia dhamhsa fail óir fád mhéarsa mar chomhartha feise do bheith arn-a ceangal eadrat agus an easbogóideacht úd atá 'na baintreabhaigh anois ó éag mo dhearbhráthar GiollaCríost
d'aontuigh, ámh, Aodh annsin géilleadh do thabhairt do chomhairle Mhaolmhodhaigh agus iar ngabháil ngrádha easbogdha dhó mar budh dual do ghluais Maolmhodhaigh roimhe ag imtheacht ar aghaidh fá thuairim na Rómha
Ar mbeith dho, iomorra, ina shlighe, d'éis ríoghacht Alban d'fhágbháil, dotháinic sé go cathair Eboracum
York agus d'amharc annsin sagart den áit air, agus bíodh nach facaidh sé roimhe riamh é, d'aithin sé é tré fhaisnéis spioraide Dé do nocht dó cé dobhí aige, óir dobhí an deagh-spiorad le a ais an tsagairt agus is é ba hainm dho Syriacus
De sin d'innis an sagart do chách tásc agus scéala Mhaolmhodhaigh
Ag so, ar sé, an tEasbog Éireannach d'aithris mé dhíbh dothiocfadh in bhur ndáil (óir do thairngir sé sin dóibh roime) agus atá sé comh naomhtha agus sin, ar sé, ionnas go bhfuil eolas aige le fagháil ó Dhia ar sheicréidí folaighthaigh cháich, cás do chruthaigh Syriacus 'na ghlanfhírinne do bhall annsin
Is léir as so mar mhaoidheas Críost gurab docheilte lóchrann fá bhéal daibhche, agus amhail sin nacharbhfuras naomhthacht Mhaolmhodhaigh do chongbháil i bhfolach gan spiorad nDé do labhair san sagart Syriacus dá fhoillsiughadh
d'fhiafruigheadar, trá, disciobail Mhaolmhodhaigh de Syriacus cionnas do rachadh a dturas dóibh, nó an raibh i gcinneamhain dóibh filleadh tar a n-ais san chonair chéadna
Is é, ámh, freagra dothug seisean ortha gur bheag dhíobh d'fhillfeadh san tslighe sin arís, agus budh fíor dhó, gion gurab bás dorug aon fhear aca, ar an adhbhar, iar gcasadh dhóibh ón Róimh, gur fhág Maolmhodhaigh a bhfurmhór i gClaraual 's i mainistribh eile riaghalta san tslighe d'fhoghluim léighinn agus bárr riaghaltachta
Acht gurab leor so de thrácht ar an sagart Syriacus
Tháinig fós fá'n tráth sin d'ionnsaighe Mhaolmhodhaigh go cathair York duine cóir dar bh'ainm Walleuus agá chur féin go modhamhail ró-dhúthrachtach ar chomhairce a chomhghuidhe, agus budh príoir ós bráithribh riaghalta an fear so san áit darab ainm Kirkham acht gurab manach anois dár n-órdne é (ar Bearnard) i mainistir Mhailros
Ar mbreathnughadh, trá, don deagh-phríoir seo go mbadh teirce marcaidheacht an Easpoig Mhaolmhodhaigh ná an bhuidhean dobhí ar aon imtheacht leis, óir farra cléircibh eile agus farra fóghantadhaibh dobhí 'na chuideachta dobhádar cúigear sagart ina shlighe fris agus gan aige sin agus aca uile acht trí heich, do bhronn sé a each féin dó, ag rádh nach raibh ní is mó do ghoill an tan sin air iná sodar garbh do bheith san each agus a bheith anshocair ina himtheacht
Is móide mo ghean ar an each (ar Maolmhodhaigh leis an bpríoir) a mhéid tharcaisnidheas tú í agus ó rug mé eólas ar do dheagh-thoil ní fhéadaim mí-mheas do bhreith ar aisce ar bith thoigeóras tu do bhronnadh dhamh
A haithle an chomhrádha sin adubhairt sé le duine dá shearbhóntadhaibh uadhaim do chur dhó féin ar an each úd, ag innisin go mbeadh sí 'na buanaistridheach mhaith san turas dobhí rómpa
Agus budh fíor dhó sin agus níorbh é sin amháin acht ar ndul dó san uirthi d'fhás lán-fhalaracht shocair innti 's gan í roimhe acht fá gharbhshodar, farra gur mhair sí dhó 'na falradh mhaith iomchair dá éis sin go ceann naoi mbliadhan, ag teacht (mar bhárr miorbhuile san gcás) ó bheith cíordhubh chum a bheith bán
Do thárluigh, trá, do dheagh-fhortún dhamhsa (ar Bearnard) an duine cóir fíréanda so Maolmhodhaigh d'fhaicsin ar a mtheacht san turas so, ar an adhbhar gur ghabh sé go Claraual ar cuairt chugainn, na bráithre, dobhámar annso fá'n am úd, ag gabháil go hathardha searcamhail linn féin agus leis an áit archeana, ní do chuir sólás mór orainn, go háirithe ormsa, óir tar bheith dhamhsa om pheacthach aindlightheach badh hadhbhal an sult liom bheith ag éisteacht le a shámhghlór agus le n-a chonversáid as ar bheain me oideas spioradálta tairbheach, cúis badh siocair le cumann d'fhás agus do bheith arn-a snadhmadh eadrainn annsin agus as sin amach an gceain do mhair seisean acht gur mhaoidhigh me so roimhe in mo dhíon-bhrollach
Ar ndéanadh, ámh, a chuarta againne annso dhó do tharraing sé roimhe ina shlighe don Róimh
d'éis, ámh, Sléibhe Alpa do shárughadh dhó do bhuail sé go cathair san Iodáil darab ainm Iporia áit ina dtug sé aisiog a shláinte go miorbhuileach d'ógánach badh mac d'fhear an tighe ina raibh sé ar aoigheacht agus é i mbaoghal báis
Caibidil 10
Do ráinig Maolmhodhaigh fá dheóidh don Róimh, mar ar ghlac an Pápa Innocentius II go ceanamhail forbhfáilteach é maille re truaigh mhór do bheith aige dhó tré fad na slighe agus an turais ina dtáinig sé: óir is é an dara Pápa den ainm sin do mhair fán am sin
Tar a raibh, trá, de chúram ag Maolmhodhaigh in sna gnóthaibh le a ndeachaidh sé an tráth sin don Róimh d'iarr sé d'athchuinge ar an Athair Naomtha cead do thabhairt dó fuireach ina chomhnaidhe i mainistir Chlareual tré mhéad na gnaoi dofuair sé ar riaghaltacht na háite agus ar dheagh-bhéasamhlacht na manach dobhí innti
Gidheadh, níor aontuigh an Pápa an cead sin do thabhairt dó, bíodh go mbadh toil re Dia leaba chille d'fhagháil annsin dó iar n-éag, mar fhoillseocham iar so
d'éis a dhá mhíos do chaitheamh do Mhaolmhodhaigh i gcathair na Rómha ag déanadh a ghnóthaí leis an bPápa agá oilithre féin maille re cuairt 's maille re húrnaighthe do dhéanadh i gceallaibh cádhasacha agus i n-ionadaibh eile beannuighthe san naomh-chathair sin do thairg sé é féin do ullmhughadh chum fillte ar a ais go hÉirinn
Iar bhfagháil iomorra feasa agus scéal bhfírinneach na hÉireann don Phápa uaidh farra léaraithris ar a eachtra féin san gcrích an ghéin do ghabh sé cumhachta agus oifige innti, do thug sé confirmation agus diongbhála dó ar an bpribhiléid d'iarr sé air don dara hárdeaglais úd eile Éireann faoi Árdmacha dá dtug an príomhadh Celsus roimhe í
Acht, ámh, fá phallium do thabhairt d'Árdmacha (bíodh gurab dá iarraidh sin go prionsapálta dorinne sé aistear don Róimh) do ghabh an Pápa a leithscéal leis ag rádh nachar bh'í a thoil a shamhail sin de chomhartha onóra agus de chomaoin pribhiléide do chur ar Éirinn, acht maille re comhdháil agus le comhairle gheanaráilte do dhéanadh dhóibh ceann i gceann, eidir easpogaibh, cléir, uaislibh agus maithibh na talmhan go huilidhe ag teacht ar oile 's ag iarraidh an phallium úd d'aon íntinn dobhí seisean do luadh
Gidheadh, adubhairt sé dá gcuirdaois fios arís chuige de dhruim comhdhála agus d'aonta coitchinn ag iarraidh an phallium reimhráidhte go gcuirfeadh sé chugtha é; acht thairis sin ag beaint baint a bharraighne féin dá cheann, 's agá chur um cheann Maolmhodhaigh farra a stoil agus a mhainipel féin do thabhairt dhó, adubhairt sé: Gé fhionnas dearbh-scéal d'fhagháil damh as Éirinn 'sgo bhfuil mo legáid Gilbertus san ríoghacht sin aosta lag meirbh ar easbhaidh cumais fán bhfeidhm atá uaimhse air annsin d'ionghabháil is do dhéanadh mar budh leór, doním legáid abstalta dhíotsa san talamh sin na hÉireann, maille re mo chumhacht féin do bheith agat san tír sin ós ceill agus ós tuaith
Agus le a chois sin ag tabhairt a bheannachta maille re póig shíothchána dhó do leig sé uaidhe é
Do thriall Maolmhodhaigh annsan tar a ais agus na haiscidhe sin an Athar Naomhtha aige
an barraghain, an stola agus an mainepil adubhramar roimhe so ag déanadh úsáide as sin amach dhíobh ina oifige easbogdha
Ina fhille, ámh, tar ais do ghabh sé go Clareual agus mar nachar cheadach dho féin fuireach is an mainistir sin mar budh mian leis, d'fhágbhaidh sé ceathrar dá dhiscioblaibh innti i gcoinne bárr riaghaltacht agus béasamhlachta d'fhoghluim ó mhanachaibh na háite, agus chum go mbeidís dá éis sin ag síolchur grádh agus bréithre Dé 's ag múnadh riaghaltachta agus crábhaidh i nÉirinn
Seal aimsire, trá, iar sin do réir mar thairngir Maolmhodhaigh san chás do chuir Bearnard Naomh agus cóimhthionól Chlareual an ceathrar so mar aon le huimhir iomchubhaidh eile manach budh leór i n-aon chonvint i dtóraidheacht Mhaolmhodhaigh go hÉirinn faoi cheannas duine den cheathrar céadna dar bh'ainm Cristianus nó GiollaCríost
Do mhéaduigh, iomorra, uimhir na nuadh-mhanach so san ríoghacht sin ar mhodh gur fhás díobh tuille agus líon chúig mhainistreach eile
d'éis Maolmhodhaigh d'fhágbháil Chlareual ina shlighe ag triall go hÉirinn do ghabh sé thrí Albain mar a ndeachaidh sé ar cuairt chum Rí na tíre sin dar bh'ainm Davidh do ghlac go báidheamhail ró-onórach é, acht gur cheistnigh sé leis a mhac do bheith ró-thinn i mbaoghal báis agus de sin do shír agus d'athchuingidh air a leigheas
Do bheannuigh Maolmhodhaigh iar sin uisce agus do chraith é ar an macaomh ag rádh ris misneach do ghabháil agus ag imtheacht dhó nachar bhaoghal dhó bás na huaire sin dá bhreith
Is amhlaidh sin do thárluigh óir do réir thairngire Mhaolmhodhaigh dofuair an macaomh aisiog a shláinte an dara lá iar sin, go naire sin d'fhás gáirdeachas mór ar an rí agus meidhir ar an gcúirt go huilidhe agus fós ar an tír archeana, gach aon fá seach agus i gcoitchinne ag moladh Dé trés an gcomaoin miorbhúille sin do thogair sé do chur ortha agus ar an ríoghacht
De sin d'iarr an rí d'athchuinge ar Maolmhodhaigh fuireach ina fhochair féin agus comhnaidhe do dhéanadh aige agus níorbh'áil leis, óir do tharraing sé leis ina shlighe an dara lá dá éis sin
Gidheadh, do mhair cuimhne na deaghdhála so ag an bprionsa agus fós aga athair maille ré bheith dhóibh araon ró-bhuidheach de Mhaolmhodhaigh as sin amach, go háirithe, an t-ógánach ag glacadh coinsiais le a ais agus ag fóghnamh go caondúthrachtach do Dhia ar feadh a bheatha do chion na féachana speisialta dorinne sé air agá thabhairt ón bpiriacail mbáis ina raibh sé tré oibriughadh mhiorbhuilleach Mhaolmhodhaigh
Ar mbeith, trá, do Mhaolmhodhaigh ag triall ina chonaire thríd an tír do bhuail sé go baile dar bh'ainm Crageldum
Dotugadh annsin dá láthair cailín óg dobhí balbh ar easbhaidh cainte, agus ar ndéanadh urnaighthe dhó san chum Dé ar a son dotháinig urlabhra agus friotal di
Amhail arís dó ag imtheacht tré bhaile eile san talamh san muinighthear as Micheál dotugadh bean mhire chuige ceangailte le córdadhaibh agus do shlánuigh seisean ar an seoladh gcéadna í
Do ráinig sé as sin fá dheiridh go baile cuain san gcrích dar bh'ainm Lapasper, agus ar mbeith dhó féin agus dá bhuidhin ag fuireach annsin le cóir ghaoithe dorinne sé gné chealtraighe san áit de shlataibh caolaidh (maille re a lámha féin do bheith sáithte san obair, fear mar chách)
Do thóig sé sórt múir magcuairt timcheall ar an gcealtraigh ag comharthughadh reilige dhi mar an gcéadna agus agá beannughadh
Acht cheana, d'fhan buadha an bheannuighthe sin Mhaolmhodhaigh ar an áit as sin amach de shíor, óir badh follas aisiog a sláinte d'fhagháil d'aos galair agus easláinte do thigeadh dá n-oilithre féin agus do shléachtain innti as ucht Dé agus Mhaolmhodhaigh
Agus go háirithe dotugadh cláiríneach nó mairteoir mná i gcárr capaill don áit mar nach raibh siubhal ná láthar ar mbith innti féin le a dtiocfadh sí ann agus ó fhuireach dhi san áit feadh oidhche d'fhás a brígh agus a coisidheacht di ar mhodh go ndeachaidh sí ar aistear dá cois tar a hais dá hárus féin
Doconnacthas mar an gcéadna do mhnaoi thinn eile fuireach tar oidhche san áit úd, agus ar mbeith dhi ann 'na huath agus 'na haonar d'ionnsuigh óglaoch drúiseamhail diablaidhe í ag tairgsin cóimhriachtanas mí-mhéineamhail do dhéanadh ria
Féach ort féin, a fhir choirpe, ar an bhean, agus tabhair dod haire créad an t-ionad cádhasach beannuighthe ina bhfuil tu mhuinigheas as Maolmhodhaigh Naomhtha, in nach dlighthar droch-ghníomh colnaidhe peacamhail do dhéanamh
Ar mbeith, ámh, don ghiolla antoileamhail ar tí éigean d'imirt ar an mnaoi d'aimhdheóin a raibh sí do rádh leis ar a leas, budh léar dhó tód neimheamhail mór fá lánghrainc ag teacht amach ó íochtar a héadaigh idir a cosaibh, agus mar dochonnairc sé an athair nimhe ghuasmhar bhaolach dá ionnsuidhe do ling sé ar a chúl ón mnaoi agus níor lámhaidhe sé beaint baint léi ní budh mó
Acht gurab leór na miorbhuile seo do bhall d'fhoillsiughadh naomhthachta Mhaolmhodhaigh
Caibidil 11
Iar nglacadh, trá, leabtha loinge do Mhaolmhodhaigh d'éirigh dhó cóir aimsire agus ceart gaoithe d'fhagháil ar mhodh gur ghabh sé gan chianmhoill caladh i nÉirinn ag Mainistir Bhinnchoradh, áit ina dtáinig sé ar tús le n-a bheannacht chum a chlainne spioradálta
cóimhthionól manach na háite sin do ghlac chugtha go ró-shoilbhir lúthgháireach é mar oide agus mar athair, agus ní ar Chonvint Bhinnchoradh amháin do luigh sólás acht d'fhás gáirdeachas coitcheann ar áitightheóiríbh na críche in gach aon áird, ar gclos dóibh Maolmhodhaigh d'fhilleadh slán ó n-a thuras, ag teacht uile agus fá seach dhá fhios agus ar cuairt chuige as na caisleánaibh agus as na bailte do gach leath don chrích, ag fáiltiughadh dhó go báidheamhail
Gidheadh, ní ar an onóir mhodhamhail seo dobhádar cách do thabhairt do Mhaolmhodhaigh is mó do luigh a intinn acht ar an ualach dobhí air do thaobh a leagáideachta d'iomchar agus cionnas d'imtheochadh sé ina oifige do réir an ualaigh sin
Dá bhrígh seo dorinne sé comhdhála, cruinnighthe agus seanaidí thart timcheall san ríoghacht ag cuimhniughadh dlighe Dé agus sean-ghnás na hEaglaise do chách in sna sionóidibh sin aga ndeachadar as cleachtadh agus as cuimhne mórán san talamh tré fhaillighe na sagart agus do chionnta na drochaimsire buadhartha dobhí ann, farra go gcumadh sé in sna comhdhálaibh sin iomad de nuadh-statúidibh ag teacht re reachtaibh Dé agus na nEasbol
Do shiubhladh sé i ngach áit imeasc cháich ag síolchur an tsoiscéil agus ag seanmóir dhóibh maille re teagasc iomchubhaidh do nochtadh do gach druing oiliomhnach dhaidh fá seach, idir fhear agus mnaoi, uasal agus anuasal, saidhbhir agus bocht, ag crothnughadh lucht mí-mhéine fá n-a lochtaibh agus ag rádh le haos aindlighthe gnás na bpeacadh do thréigean agus d'fhuathughadh, fearacht an fháidh ríoghdha i gcás mar an gcás dobhí faoi san, agus fris an spreagadh so dobheireadh sé uaidh le n-a theangaidh do thairgeadh sé bárr eile díoghaltais d'imirt ar dhaoinibh tamhanta nach seachnadh leanantacht a n-ainmhian le séimhchrothnughadh do dhéanadh ortha; agus d'aon fhocal ní raibh áit ná ionad san tír uile fá'n tráth sin nach rug eolas ar dhroch-nós a bpeacadh do léigean díobh agus iad ag leasughadh a mbeatha 's ag breith meabhra ar bheith coinsiasach ceart tré oibriughadh Mhaolmhodhaigh
Óir do chreideadar i gcoitchinne go mbadh duine le Dia é agus gurab ó Dhia do thigeadh gach ní dá n-abradh agus dá ndiongnadh sé, cás nachar churtha i niongna tré líonmhaireacht na miorbhuilleadh dochídís dá n-oibriughadh maille ris mar fhoillsiughadh ar Dhia do bheith dhá thaobh, óir dobhí sé cómh míorbhuileach agus sin nacharbhfurasa a mhiorbhuilí do riomh, agus d'aon fhocal, do shaoilfeá nach raibh sé acht déanta do mhiorbhuilibh go hiomlán ar an adhbhar agus gan labhairt ar a anam fíorghlan dobhí arn-a deagh-mhaisiughadh le hiomad subháilceadh mar budh follas as a dheaghbheathaidh go raibh sé comh soirbh comh séimh agus comh sáir-bhéasach agus sin ar mhodh nach ndiongnadh sé éagcóir ar aoinneach agus nach mó do chuireadh sé fearg ná anshógh ar duine ar bith go héigceart, ag teacht leis an Scrioptúir adeir gurab comhartha foirfeachta agus iomláine ar neach gan é do chur buadhartha ná mío-shuaimhnis ar dhuine eile i gcaint ná i naighneas, bíodh má 'seadh slán cháich droch-labhairt ná glór díomhaoin do chur i leith Mhaolmhodhaigh uair ar bith, nó feasam cé do bhreathnuigh ariamh é ar aistear ar bith ag imtheacht nó ag teacht gan fáth maith, nó féacham fós cé dochonnairc corruighe ar bith ná mothughadh ina ghnúis, gluaiseacht ná stad do dhéanadh dho nach beith 'na shiocair le hoideas anama do bheaint as don té d'amharcadh air
Is fíor go raibh aghaidh gheanamhail fhailghe ag an bhfear so
Gidheadh, ní raibh sí sciotalach ná gáireathach
Dobhí sé cúramach friochnamhach fá'n oifige dobhí do ualach air
Gidheadh, ní thaisbeánadh sé tairis sin boirbeacht ná mío-fhoidhne le héinneach, bíodh go dtugadh sé ar uairibh gné fhuaruighthe dhó féin fá dhian-chrábhadh ní leigeadh sé faillighe shomhothuighthe air dá thaobh, ní ghabhadh dearmad é fá neithibh dobhíodh greamuighthe dá chúram acht nach saoilfeá go mbeadh cúis ar bith ná ceist air
Is minic do mheasfá go mbeadh sé 'na thost, gidheadh, ní bhíodh seisean choidhche díomhaoineach
d'aon fhocal ní raibh ann uile acht foirm agus patarún as a mbainfí oideas subháilceadh agus foirfeachta
Do ghreamuigh comhiomlán agus sin don bhochtacht spioradálta ionnas ón gcéad aimsir in ar thosuigh sé le bheith ag fóghnamh go cléirceamhail do Dhia nachar bh'áil dísle sealbh ná áirithe neithe saoghalta ar bith do bheith aige ar óglaoch ná ar inilt, ar bhailtibh, ar fhearann ná ar chíos ina easbogóideacht, ná a rádh go muineóchthaí iad ar aon nós as féin
Ní bhíodh lón ná costas áirithe aige fá choinne a bhúird easbogdha ná gléas cinnte ar a bhfuighthí é, óir níor ghnás aige moill fhada do dhéanadh i n-aon áit acht a bheith ag síor-imtheacht, trá, ó áit go háit ag síolchur an tsoiscéil agus bréithre Dé agus ag fagháil lóin riachtanasaigh mar gheall ar an gcéird sin amhail agus d'órduigh Críost ag rádh gurab fiú an toibridhe beatha agus luach a shaothair d'fhagháil, acht go ndéanadh sé ar uairibh an fheidhm neamhdha sin gan costas ná mír saothair do ghnóthughadh ná d'iarraidh ar a shon ag teacht i dtír mar gheall ar a sholáthar féin agus obair an aosa feadhma do chleachtadh do bheith ar aon imtheacht leis, ar an adhbhar gur órduigh sé mórán d'áitibh beannuighthe cádhasacha ar feadh Éireann ina ndiongnadh sé moill fá seach agus chum a gcruinnigheadh sé an costas do ghnóthuigheadh sé féin agus a dhisciobail ar a saothar agá chaitheamh annsin
I ngach áit eile ámh ina gcastaí ar oidhthighacht é do thairgeadh sé a bheith soiriartha ag teacht le muintir na háite agus ag caitheamh gach gné oileamhna leo dá bhfuigheadh sé aca, gan ceasacht ná diúltadh ar bheathaidh ar mbith dá gcuiridís chuige le n-a chaitheamh
Fairis so ní shantuigheadh agus ní iarradh bárr saidhbhris ná maitheasa do bheith ar a éadach tar gabháil laethamhail a mhuintire, agá uirísliughadh féin mar gach aon díobh, gé dobhí sé i gcumhacht aibb ós a gcionn agus ós cách eile san gcrích, agus ní hé amháin acht tar go mbadh easbog 's go mbadh leagáid apstalda é is dá chois do shiubhladh sé gan iarraidh ná luagh aige ar mharcaidheacht
Acht gurab é so an sompla agus an fhoirm d'fhágbhadar na hEasbuil ag cách san Eaglais, cás as a dtuigeann tú gurab díleas an t-oighre Maolmhodhaigh ar na hAbstalaibh agá dtóraidheacht san bpongc so agus i bpongcaibh eile fris
Is cás ámh darab cóir aire do thabhairt an difir agus an t-idirdhealbhadh budh sofhaicse idir Maolmhodhaigh agus mórán eile easbog dár dual bheith apstaldha mar eisean
Is é, trá, is lán súl dóibh sin a thaisbeánadh ceannas agus tighearnas do bheith aca féin ós an gcuid eile dá gcléir; eisean, ámh, tar bheith dhó ó chumhachtaibh agus ó cheart ós cách, ní iarradh sé céim aoirde thársta badh mó iná a bheith 'na fhóghantach le seirbhís do dhéanadh dhóibh
Is gnás aca san biadh do chaitheamh gan oideas an tsoiscéil do nochtadh do na drongaibh ó bhfuighid siad é le hitheadh
Is é, ámh, badh hadhbhar dhó san beatha do chaitheamh chum bheith ar marthain i gcoinne soiscéil Chríost do mhúineadh d'aos ainbhfios agus do lucht mí-mhéine fearacht Phóil
Cuiridh súd fothscáth onóra dhiadha ar an anstát agus ar an antsaint ghabhaidh fhorrtha, agus eisean réidh deontach mar mhír oighreachta le cúram tur agus le hualach gan tairbhe shaoghalta
Saoilidh siad san gurab séanamhail iad féin má thig dhíobh imle a bhfearainn do leathnughadh agus a gcumhachta d'fhairsingiughadh agus do chur abhfad uatha
Gidheadh, is é badh meabhrughadh aige sin an charthanacht do leathnughadh agus d'fhágáil ar bun idir chách do gach aon taobh
Is é is dícheall dóibh sin a sciobóil agus a ndabhcha do bheith lán i gcoinne tuille agus a sáith do bheith far soin ar a mbórdaibh aca
Gidheadh, is ar fhásaidhaibh agus i nuaigneas doníodh seisean díoghluim maith-ghníomh chum áruis nimhe do líonadh
d'aimhdheóin urláimhe, a leor deachmhan, ofrála, prímhe mar aon le cíos dúithchí agus le haiscíbh ón tuaith do bheith aca san, bídh siad imshníomhach cionnas dogheabhdaois tuillidh le hitheadh, le hól agus le caitheamh
Eisean ámh ar easbhaidh gach aon ní dhíobh so dá riaradh agus do shásuigh sé ioliomad as proinnteach bheochreidimh do theagascadh sé dhóibh
Ní chuirid san teóra ná imeall le n-a n-antsaint, agus eisean saor ón uile dhúil sa taobh so, ní faictí dhó buaidhreamh dá ghabháil ina intinn le bheith ag smuaineadh ar chuid an lae arna mhárach
Beainid súd neithe go héigeantach de bhochtaibh i gcoinne comaoine do chur ar dhaoinibh saidhbhre
Níorbh'amhla sin dó san acht dogheibheadh sé ó dhaoinibh acfainne agus ó lucht saidhbhris tarradhail dobheireadh sé d'aos riachtanais
d'fholmhaghadh súd go minic sparáin na n-íochtarán ar a dtéidh a gcumhachta
Níorbh'amhla sin dó san, acht agá gcoigilt do chuireadh sé íodhbairt ar altóir nDé ar a son i n-aisce
Tógbhaidh súd cúirteanna agus árd-pháláis, agus eisean gan ionad aige ina gcuirfeadh sé a cheann fá dhíon ag triall thart timcheall gan róscíth, ag seóladh soiscéil Chríost do chách go psailmbhínn
Ní shiubhlaidh súd ó áit go háit acht ar each mar aon le mórán eile ag marcaidheacht agá gcoimhdeacht agus ag caitheamh bídh agus dighe dhaoineadh eile i n-aisce
Gidheadh, is dá chois do ghluaiseadh seisean ag biathughadh na bpoibleach le harán na n-aingeal maille re comhchruinniughadh naomhchléire ina fhochair dobhíodh de ghnáth ag cuidiughadh leis san chás sin
Ní mór go mbíodh aithne aca súd ar a dtréad
Níorbh ionann agus eisean dá mbadh gnáth-chleachtadh bheith ag siubhal 'na measc de shíor agá dteagasc
Iomcharaid siúd le tioránchaibh agus le haos anchumhacht agá nonórughadh go báidheamhail tar cheart
Gidheadh, ní ghabhadh mamachas eisean fá chrothnughadh agus fá smacht do dhéanadh ortha tré a nainmhianaibh agus tré a n-éagcóir
Och, mo ghean ar an duine fíréanda abstalta so arn-a dheagh-mhaisiughadh agus arn-a onórughadh le comharthadhaibh dearscnaithe mar iad so; acht nachar bh'iongna foillsighthe comh sáruighthe agus so do bheith ar bhfás ar aon comh foirfe, comh fíormhaith agus comh oirdheirc agus dobhí Maolmhodhaigh acht gurab é Dia budh hughdar prionsapálta do na buadhaibh iongantach miorbhuileacha so do réir admhála an deagh-fhir féin go húmhal
Caibidil 12
Dobhí bean i gCúil Ratháin ina raibh an diabhal ag áitiughadh
Dotugadh Maolmhodhaigh chuigthe
Do fhuagair sé don ainspiorad an bhean d'fhágbháil
Budh héigean dó bheith umhal, agus de sin do léig sé sealbh na mná dhe mar do fuagradh dho
Gidheadh do ghabh sé urláimh mná eile dobhí le n-a taobh ag dul innti, agus bíodh gur chuir Maolmhodhaigh go héigeantach é as corp na dara mná d'fhill sé i n-athuair ar an gcéad mhnaoi, agus mar sin do shiubhail sé iomad chuairt ag athrughadh idir an dís ban san 's ag dul 'na seilbh gach le cuairt
Do ghoilleadar na cleasa so an diabhail ar Mhaolmhodhaigh agus dá bhrígh sin do ghabh misneach é le a ais agus do chuir a mhuinghín i nDia, agus ag déanadh mairge móire agus ag seasadh ar cúl scéithe a bheóichreidimh d'fhuagair agus chuir sé d'aithne ar an ainbhíodhbhadh an diabhal an dís ban sin do thréigean i n-aoinfheacht agus gan teacht ní budh mó dá gcómhair le buaidhreadh do chur ortha, ní badh héigean dó san do dhéanadh
Ná tuig, a léightheóir, gurab tré easbha cumhacht ná brígh iomchubhaidh do bheith ar an naomh ó thús d'fhan an droch-spiorad in sna mnáibh ag malartughadh eatorrtha mar d'aithriseam, acht tré dheónughadh speisialta Dé mar bhárr foillsighthe ar fhíréandacht agus ar fhoirfeacht an fhir, óir budh comhartha ar chleasaidheacht agus ar chalmacht fós an diabhail úd an doghrainn dofríth agá chur as na mnáibh
Agus ní hé amháin cumhachta d'fhagháil mar so do Mhaolmhodhaigh ó Dhia ar dhiabhlaibh do dhíbirt ó dhaoinibh aga dtugthaidhe na daoine féin dá láthair, acht d'fhoillsigh sé treise do bheith aige ar ainspioradaibh abhfad uaidh as láthair, ar an adhbhar (agus gan labhairt ar na mnáibh seo do bhall ná ar óglaoch i mBaile Leasa Móir san Mumhain as ar chuir sé diabhal, ná ar leanbh i Laighnibh ó'r dhíbir sé ainspiorad eile) gur ghlac an t-áidhbhirseóir seilbh i nduine áirithe i nUltaibh dár bheain bhain sé úsáid a shláinte agus a bhrígh
Do thárluigh go raibh Maolmhodhaigh tamall roimhe sin ar oidhchidacht san teach ina raibh an t-easlán so 'na luighe tinn agus ar mbeith amhail sin tinn don óglaoch badh clos dó diabhail ag labhairt ar oile i bhfogus dó agus ag rádh leis: tugam dár n-aire an sroighfeadh an fear easlán so leaba an drochdhuine úd Maolmhodhaigh, nó an mbeainfeadh sé le broibh, le simhin nó le héin mhír eile dhi
Mar dochualaidh, ámh, an t-othar an comhrádh so na ndiabhal, dhá mheirbhe dhá raibh sé, do shnámh sé ar lamhacán go sroigh an leabaidh ar ar chodail Maolmhodhaigh tamall roimhe sin, agus tar a raibh de ghártha ag na saoibh-spioradaibh ag maoidheamh ar a chéile fá eisean do thoirmeasc, do luigh sé ar an leabaidh úd Mhaolmhodhaigh agus d'iomlait é féin innti, agus le a ais sin do thréigeadar na háidhbhirseóirí é mar aon agus an galar d'fhás air dá dtaobh, acht go n-abradaois na deamhain ag tabhairt cúil do: Uch
Uch
Is adhbhal-mhór do mheallamar sinn féin i gcúis an té seo do beainadh baineadh dhínn agus ar ár n-urláimh tré fheartaibh Maolmhodhaigh
Dotugadh san regeon céadna
i gCúige Uladh dís ban do láthair Mhaolmhodhaigh agus iad ar lánmhire acht gurab i Sabhall dobhí bean díobh
Do shlánuigh sé bean don dís maille re uisce do naomh-choisreagadh agus leis an mnaoi d'fhothragadh ann, agus do leighis sé an dara bean maille re a urnaighthe do chur chum Dé ar a son, ionnas gur aisig sé amhail sin go miorbhuilleach a gciall agus a sláinte do gach bean den dís, fara gur fhóir sé mar an gcéadna ar fhear san gcúige sin ar a raibh siabhra agus buile, ag guidhe Dé tar a chionn
Ar mbeith don Naomh lá n-aon ag siubhal trí shráid an Leasa Móir do thoirbhir lánamhain san mbaile sin cailín budh hinghin dóibh dhó, dobhí balbh, ag iarraidh air a hurlabhra do thabhairt dhi
Do sheas seisean agus ag cur impidhe ar Dhia fá'n gcailín do bheain bhain sé le teangaidh, agus do shéid a anáil ina béal agus leis sin dotháinig úsáid a cainte dhi
Dorinne sé a samhail eile so de mhiorbhuil ar bhalbhán mná ag scaoileadh glais dá teangaidh agus ag tabhairt uirthi a paidir do rádh i bhfiadhnaise phobail mhóir dobhí fá'n am sin cruinnighthe san áit
Do ghabh iongna mór an pobal ag breith buidheachais le Dia fá'n miorbhuil sin dochonnacadar dá hoibriughadh ar a gcómhair
d'fhás meirbhthean mór agus galar trom ar dhuine shaidhbhir i nAntruim dá raibh sé 'na dhubhluighe gan uirgioll ar aon leabaidh dhá bhliadhain déag
Acht cheana, ar dteacht do Mhaolmhodhaigh ar cuairt ina dháil dotháinig agallmha ina theangaidh le ar fhéad sé a fhaoisdine do dhéanadh, agus iar sin, d'éis absalóide agus comaoineach do ghlacadh dhó mar budh dual, d'éag sé i stáid chóir
Och mo ghean ar an deagh-fhear so cosamhail le crann áluinn pailme i dtigh Dé agus fós iontsamhailta le hola an chrainn sin ag leigheas galar gach easláin agus ag soillsiughadh na ndrong slán le a mhiorbhuilibh
Dotháinig duine uasal deagh-chreidmheach am áirithe d'fhéachain Mhaolmhodhaigh agus tré mhéad na muinighne dobhí aige as a mhaith dorug sé leis i modh gada trí buigshimhne as an leabaidh ar a raibh sé 'na shuidhe agus de dhruim naomhthachta an easboig agus tré a fheabhas chreidimh an duine uasail d'oibrighidís na buigshimhne sin iomad miorbhuileadh agus buaidh as sin amach
Ar mbeith do Mhaolmhodhaigh i mbaile dar bh'ainm Dúnvania nó Dún Mainigh ar bórd ag caitheamh proinne agus easbog na háite fris, dar b'ainm Nehemias, dotháinig duine uasal d'áitightheóiríbh an bhaile chuige agá umhlughadh féin dhó 's ag déanadh éagnach thruagh leis, a bhean do bheith torrach agus leanbh do bheith ar iomchar aici aimsir fhada tar cheart a hunadhaidh h-ionbhaidh as ar bharamhlach cách a bheith i mbaoghal báis
Do chuir an tEasbog Nehemias mar aon le a rabhadar ar an láthair sin impidhe air sin fóirithin ar an mnaoi
Is truagh liom, ar Maolmhodhaigh leis an duine cóir uasal, aindeis do mhná, óir mar chluinim is bean mhacánta í
Agus de sin do bheannuigh sé corn dighe dobhí ina láimh, ag rádh leis an duine uasal a thabhairt dá mhnaoi le hól agus go mbeith sí slán ó n-a toircheas
Dorinne an duine uasal an ní céadna agus do réir gheallta Maolmhodhaigh dorug a bhean beireatas an oidhche sin féin
Dobhí Maolmhodhaigh agus flaith Uladh (dá ngoireann an Naomh Bearnard Comes) mar aon le mórán eile farró ar mhágh áirithe amuigh, agus dotháinig annsin bean eile mar an mnaoi roimhe dá láthair, ag casaoid leis an Naomh í féin do bheith torrach chúig mhí dhéag agus fiche lá
Do ghabh truaigh Maolmhodhaigh dhi agus de sin do ghuidh sé Dia fá réidhteach d'fhagháil dhi agus dá bhrígh sin sul d'fhágbhaidh sí an machaire dorug sí leanbh gan ró-doghrainne ná tinnis, cás do chuir iongna mór farra gáirdeachas ar a rabhadar ar an mágh do láthair
Do éirigh miorbhuil mór eile ar an áit chéadna do de sguil Mhaolmhodhaigh acht nach d'aoinghné leis an miorbhuil úd roimhe
dobhí óglaoch nó armthach de mhuintir na flatha úd Uladh do bhall annsin ag an oireachtas aga mbíodh bainchéile a dhearbhráthar aige go mí-mhéineamhail mar leannán leaptha
Do labhair Maolmhodhaigh (fearacht Eoin Baiste le hIothruaigh) leis an armthach agá aithisiughadh go géar 's ag innisin dó nach raibh sé dlightheach ná coinsiasach aige bheith ag aoinleapthachas le mnaoi a dhearbhráthar
Do fhreagair an t-óglaoch go borb mío-mhodhamhail amhail budh Iothruaigh é, ag rádh nach geobhadh sé comhairle an Easboig fá'n mnaoi do thréigean, acht go gcoinneochadh í tar a thoil, 's nach tiubhradh ceartughadh ná sásamh ann, agus le a chois sin do tharraing roimhe fá fhearg mhóir as an oireachtas
Gidheadh, adubhairt Maolmhodhaigh leis ar imtheacht as láthair dhó nach fada go ndealóchadh Dia é féin agus a mhéirdreach striapaighe le a chéile, acht nach dearnaidh seisean spéis do bhagar baoghlach an naoimh san chúis
Ní cian, trá, do chuaidh sé ón gcnoc an uair do casadh bean uasal air san chonair, agus mar is é seólamh an diabhail dobhí air i gcoinne aimhleasa do thairg sé cóimhriachtanas éigeantach do dhéanadh leis an mnaoi uasail i n-aghaidh a tola
Níor bhfada as an áit ina dtárluigh sé amhail sin don mhnaoi an baile ina gcomhnaghadh sí
Dobhí cailín beag ag feitheamh uirthi fá'n am sin agus ar bhfaicsin don inilt déine na cruadhóige ina raibh a máighistreás d'ionnsuigh sí go lán-tsaothrach an baile ag aithris do chách ann an cás inar fhágbhaidh sí í
Ar gclos na cúise do dhearbhráithribh na mná uaisle dothángadar go dianluath do tharradhail a ndeirbhshéar, agus ar bhfagháil an óglaoich ag cóimhriachtain léi go haimhdheónach do lingeadar air is do mharbhadar gan mhoill é ar an áit; farra go dtáinig tásc an mharbhtha so chum an oireachtais níbhus taoisge ná do scaoil siad ó a chéile
Mar dochualadar, ámh, cách dearbhscéal anbháis an drochdhuine do réir thairngire an Naoimh dhó, do ghabh iongna agus uamhan mór iad, agus do leasuigh mórán díobh a mbeatha ag tréigean a mí-mhéine agus a locht, óir is líonmhar dobhíodar daoine anmhailíseacha droch-mhéineamhail san tír roime sin
Dobhí fós an taoiseach nó an flaith Diarmuid abhfad ria sin meirbh tinn i ngalar 'na luighe
Dotháinig Maolmhodhaigh dá fhios agus ar thabhairt crothnuighthe agus milleáin air tré bheith colnaidhe craosach do choisrig sé uisce agus do chraith sé air é ag rádh ris éirghe as a leabaidh thinnis agus dul ar each, agus de sin fuair Diarmuid a shláinte agus aisiog ar a dhubh-ghalar ar an bponnc, ionnas go bhfuair sé é féin i n-innmhe dul ar marcaidheacht, agus i gcomaoin na féachana dorinne Dia air fá n-a sláinte d'aisiog dhó, do chriothnuigh sé dícheall le haithne Mhaolmhodhaigh do chongbháil suas
Dotháinig duine i ndáil Mhaolmhodhaigh i gcathair Chaisil Mumhan le n-a mhac chuige ar a raibh pairilis ag iarraidh air leigheas do dhéanadh dho
Do rinne Maolmhodhaigh urnaighthe ós cionn an mhacaoimh ag gealladh go mbeith sé slán
Gidheadh, dotháinig an t-óglaoch arís arna mhárach chum Maolmhodhaigh agus a mhac tínn aige mar dobhí sé an lá roimhe
Do ghuidh, ámh, Maolmhodhaigh Dia fá n-a shláinte d'fhagháil don leanbh ní budh dúthrachtaighe ná do ghuidh sé ar tús é, ag iarraidh ar an óglaoch an macaomh d'ofráil agus do bhronnadh do Dhia; agus mar do gheall an t-athair go ndiongnadh sé mar do iarr air, do dhealuigh a phairilis leis an macaomh
Gidheadh, mar nach dearnaidh sé fírinne dá gheallamh, d'aithfhill an tinneas céadna ar an macaomh arís
Ar mbeith do Mhaolmhodhaigh i gcríochaibh Mumhan uair eile, dotháinig duine dá láthair agus leanbh mic dhó ar iomchar aige 'na chláiríneach gan siubhal ná luagaill luadhail ar bith ina chosaibh, acht iad marbh leis síos
d'fhiafruigh Maolmhodhaigh den óglaoch cionnas do chaill an leanbh spraca agus luagaill luadhail a chos
Adubhairt an fear leis gurab é an diabhal (do réir a bharamhla) d'fhágbhaidh mar sin é agá fhagháil amuigh 'na chodla, agus leis sin do ghuil sé ag iarraidh ar Mhaolmhodhaigh leigheas do dhéanadh don mhacaomh
Dorinne Maolmhodhaigh iar sin urnaighthe chum Dé ar son an leinbh, agus iar sin do chuir 'na luighe chum suain ina chathaoir féin é, agus de sin dothug sé a shláinte agus úsáid a chos leis as a chodla; agus mar is as áit i gcéin dotháinig sé fá thuairim Mhaolmhodhaigh do chonguigh Maolmhodhaigh seal aimsire ina fhochair féin é ag siubhal le a ais, i riocht go mbadh fiadhnaise ge mórán ar an miorbhuil do rinneadh air
Dobhí manach bocht i Mainistir Bhinnchoradh ag teacht i dtír ar dhéirc na gcreidmheach agus a chosa farra a lámha comh lag agus sin ar easbhaidh brígh agus láthar ionnas gurab ar a dhearnaibh d'imthigheadh sé (agus sin go rófhann) ag tarraing a chosa marbha ina dhiaidh
d'éis bheith don bhochtán so ar an seolamh aindeise so dhá bhliadhain déag dothug Maolmhodhaigh lá áirithe dá aire é agus sprocht mór agus brón air
d'fhiafruigh Maolmhodhaigh de créad an t-adhbhar dobhí aige bheith comh dólásach agus budh tuigthe bheith air fán tráth sin
Nach bhfaiceann tú féin, ar an manach, an chaoi bhocht mhíghléasta ar a bhfuilim de dhíth siubhail agus spracadh aimsir fhada
Agus mar bhárr tuille ar m'anstáid, is dom aithisiughadh bhíd cách fá bheith im mhairteóir agus im chláiríneach mar atáim
d'fhás maoththruagh ar Maolmhodhaigh tré éagnach an bhochtáin díoláthair agus fá'n doghrainn ina bhfacaidh sé é, agus dá bhrígh sin do shír sé d'athchuinge ar Dhia fóirithin air; agus, de sin, iar ndul isteach do Mhaolmhodhaigh dá shealla d'fhás neart agus luagaill luadhail i gcosaibh agus i lámhaibh an chláirínigh
d'éirigh sé ina sheasamh agus dofuair sé é féin chomh iomlán ina shiubhal agus comh infheadhma fá n-a lámhaibh agus fá n-a chosaibh agus dobhí sé roimhe ariamh, acht gur shaoil sé ar tús nach raibh acht phantasma nó aisling san chúis
Gidheadh, mar do thuig sé gurab fortacht fírinneach dotháinig ó Dhia air do ghabh lúthgháire é ag moladh Dé ós árd agus agh breith buidheachais leis tré bhrígh chum aistir agus tré aisiog a shláinte d'fhagháil i n-athuair, farra gurab allta le gach aon eile den phobal do chonnairc roimhe é a fhaicsin iomlán láidir mar dobhí sé annsin trés an leigheas miorbhuileach dofuair sé
Do shlánuigh mar an gcéadna Maolmhodhaigh duine eile ar na ceanntaraibh sin Bhinnchoradh ó íorpais agus ó ainmhéad bronn dobhí aige, agus iar mbeith slán don bhfear do ghabh sé le a ais bheith 'na aodhaire caorach ag manachaibh na mainistre sin
Do thastuigh fá'n am sin Easbog Caithreach Corcaighe agus de sin chruinnigheadar cách ceann i gceann chum easboig eile do thoghadh ina áit acht nach dtángadar ar oile d'aonintinn fá'n bpearsain budh dual d'ainmniughadh (mar is gnáthach san chás sin), gach aon ag iarraidh a charad féin do thoghadh san gcathaoir fhollamh gan féachain aca cé an duine is mó le mbadh cosamhla fóghnadh do Dhia san dignit sin
Acht cheana, budh héigean do Mhaolmhodhaigh teacht chum na comhdhála so do réidhteach idir chách ann, óir do bheain bhain sé le a oifige an imrisan súd do shocrughadh agus a thabhairt ortha teacht le a chéile fá easbog iomchubhaidh do thoghadh
Gidheadh, níor aontuigh sé goirm easboig do thabhairt san áit do dhuine uasal ar bith (ní nachar thaitin leó san), agus dá bhrígh sin d'ainmnigh sé as a ucht féin óglaoch bocht coigcrighe easlán le a bheith 'na easbog san gcathaoir, acht go raibh sé foghlumtha fíréanda
I dtóraidheacht ámh an thoghadh dorinne Maolmhodhaigh ar an bhfear san dochuaidh lorgaireacht air
Gidheadh, is amhlaidh dofríth an fear tinn i ngalar a leaptha comh lag agus comh meirbh agus sin ar mhodh nach raibh árach aige aon chor ná iompódh do chur dhe
Ar dteacht na scéal so i ndáil Mhaolmhodhaigh d'fhuagair sé don easlán éirghe as ucht nDé as a leabaidh agus go bhfuigheadh sé aisiog a shláinte fá umhlacht do thaisbeánadh san chás
Dobhí, ámh, an duine cóir tinn eadar dhá chás créad budh hindéanta dhó, óir dobhí neamh-fhonn air a bheith easurramach do leagáid abstalta an Phápa acht teacht le n-a thoil, agus ní raibh misneach aige don taobh eile go dtiocfadh dhe éirghe as a leabaidh ghalair (an ní dobhíothas d'iarraidh air)
Gidheadh, chum teachtadh leis an umhlacht do dhlighadh dhe d'fhéach sé an mb'fhéidir dhó é féin do chorrughadh, agus ar ndéanadh tairgsiona dhó amhail agus do dubhradh leis, d'airigh sé neart go leor ann féin le n-a leabaidh d'fhágbháil le cur uime agus le héirghe amach, agus iar dteacht dó ar coisidheacht go deigh-mhisneamhail do láthair Mhaolmhodhaigh dorinne, ámh, Maolmhodhaigh oirneadh easbogdha air mar badh dual, agus do chomhaonta cléire agus tuathadha na haithe háite do chuir sé ina shuidhe é i gcathaoir Chorcaighe, óir ní bhfuair aoinneach ann féin cur i n-aghaidh Maolmhodhaigh san chás tré fhoillsighthe na miorbhuile budh léar dhóibh do bheith arn-a hoibriughadh leis, gach duine ag tabhairt baramhla (go háirithe an t-easlán) gurab í toil Dé toil Mhaolmhodhaigh san gcúis sin
Dobhí bean uasal áirithe san tír, ar a raibh eolas ag Maolmhodhaigh agus fós budh hionmhuin leis í tré shubháilcibh
Dobhí flux fola ar an deaghmhnaoi seo do chuir i seirg agus i laigbhrígh comh mhór agus sin í, ionnas go ndeachaidh sí i mbaoghal báis
Ar mbeith in sna hainriochtaibh seo don mhnaoi do chuir sí teacht ar Mhaolmhodhaigh ag iarraidh air cabhair do thabhairt do thaobh a hanama, agus nach raibh súil aice go bhfeicfeadh sé beó í le na mb'fhéidir leis fóirithin ar a corp
Ar gclos na scéal so do Mhaolmhodhaigh do ghabh brón é tré a fheabhas na mná, 's tré mhéad na gnaoi dobhí aige uirthi féin agus ar a deagh-bhéasaibh, agus dhe sin do labhair sé le Malcus, dearbhráthair an Aibb Cristianus, ar ar thráchtamar roimhe, agá chur mar bhárr luais roimhe féin agus ag aithnigh dhe triall go lántapadh fá inneall (óir dobhí sé óg éadtrom) agus trí hubhalla do naomhchoisrigh sé féin do bhreith leis, agus a thabhairt fá dearadh uirthi fromhadh dhíobh agus go raibh muinighin aige i dtrócaire Dé nach éagfadh sí nó go mbeireadh sé féin uirthi
Dorinne Malcus mar adubhradh leis fearacht bhuachalla Eliseus (acht go mbadh éifeachtaighe toisc Mhalcus)
d'iarr sé ar an mnaoi uasail blaiseadh den toradh bheannuighthe do chuir Maolmhodhaigh chuigthe i ndóigh go ndeonóchadh Dia aisiog do thabhairt di ar a sláinte
Mar dochualaidh, trá, an bhean ainm Mhaolmhodhaigh dhá luadh, mar nachar fhéad sí tré mheirbhthean a teangan labhairt, do thairg sí comhartha do dhéanadh ag iarraidh a tógbháil suas ina suidhe, agus ar n-éirghe dhi ina suidhe do bhlais sí den toradh coisreagtha agus de sin dofuair sí a hagallmha agus d'altuigh sí ag breith buidheachais le Dia: agus iar sin d'fhás fonn codalta í, ní nár ghabh í aimsir chian roimhe sin, agus ar dtuitim sáimhnéall toirchim leathuair uirthi do thocht a fuil, agus do mhothuigh sí í féin slán ón bhflux dobhí ag déanadh dochair dhi acht go raibh sí meirbh seargthruagh ón iomarca fola agus leannta do thréig sí; agus ar dteacht do Mhaolmhodhaigh féin arna mhárach ina dáil dotháinig lánfhortacht uirthi
Ar mbeith do mhnaoi dhuine uasail teannta le Mainistir Bhinnchoradh in airteagal báis do cuireadh fios ar Mhaolmhodhaigh le theacht dá hionnsuidhe chum ola na marbh do chur uirthi
Dotháinig seisean don áit
Gidheadh, mar is i ndeireadh lae dotháinig sé, ar chomhairle dhaoine eile do chuir sé unga na mná ar cáirde go maidin lae arna mhárach
Gidheadh, níor bhfada go gcualadar gártha agus golanna timcheall na mná agus í ar néag
Dotháinig Maolmhodhaigh agus a dhisciobail fá thuairim na ngártha sin, agus ar bhfagháil na mná marbh gan aimhreas, do ghabh buaidhridh mór intinne é agus ag caoi adubhairt agus d'admhaidh sé ós árd gurab tré a mhaineachtnaighe féin d'imthigh an bhean d'éag gan Sacramuint na hunga déaghnaighe
Go naire sin do ghuidh sé Dia tré dhúthracht ag iarraidh a hanama d'athchur san marbhán i gcoinne na sacraminte d'fhagháil di nach bhfuair sí tré n-a chionfaille chionfhaillighe sin, farra gur mhóidigh sé nach fromhadh sé de bhiadh agus nach rachfadh sé chum suain nó go ndeonuighadh Dia an mío-thapa do thárluigh don mhnaoi do leasughadh
d'iarr sé fós ar an mhéid dobhí ar an láthair comhnadh faire agus urnaighthe do thabhairt dó san chás
Ar mbeith trá amhail sin ag sileadh deor ós an gcorpán gan anam, i leabaidh na hola beannuighthe d'fhailligh sé do chur ar beó-anam, agus cách eile ag comhghuidhe fris mar d'iarr sé ortha feadh na geamhoidhche, d'éist Dia le n-a naomh féin agus d'fhoscail an bhean mharbh a súile timcheall na maidne
Do chuimil sí lámh dhá héadan ag éirghe ina suidhe agus ag beannughadh go modhamhail do Mhaolmhodhaigh
Mhalartuigheadar cách a mbrón ar lúthgháire iar sin agus do mhol Maolmhodhaigh Dia ag breith buidheachais leis tré éisteacht le n-a urnaighthibh
Gidheadh níor ghabh sé gan an bhean d'onga leis an ola choisreagtha mar dobhí a fhios aige, do réir ráidhte an scrioptúra, brígh do bheith san tsacrameint sin peacaí cháich do mhaitheamh dhóibh agus go bhfóireann urnaighthe an chreidimh donídhthear le n-a linn ar an easlán maille re Dia dá thógbháil as an ngalar ina mbí sé, agus iar sin d'imthigh Maolmhodhaigh as an áit
Agus d'éis bheith don mhnaoi seal aimsire beó agus breithe aithrighe d'achtaidh Maolmhodhaigh foirrthe do chóimhlíonadh, d'éag sí go ró-chríostamhail i ndeagh-stáid
Dobhí bean áirithe san gcrích ar a bhfuair ainspiorad feirge, boirbeachta agus an mío-shuaimhnis treise agus cumhachta chomh iomarcach agus sin ionnas nach é amháin a bheith doiomchair aga comharsanaibh acht nach féadfadaois a clann féin a doiriarthacht a hainimhe agus a dianchuthach d'fhulang ar ionmhodh
Agus dá bhrígh so dothugadar do láthair Mhaolmhodhaigh í ag casaoid uirthi agus ag iarraidh air dá mbadh éidir é gné éigin suaimhnis nó socrachta do chur innti
Do ghabh truaigh Maolmhodhaigh don chlann fá'n éagnach dobhíodar do dhéanadh ar a máthair agus dá dhruim sin do chuir sé ceist ar an máthair an ndearnaidh sé sí a faoisdine abhfad d'aimsir roimhe
Do fhreagair sise ag admháil nach dearnaidh
Déan má'seadh faoisdine anois gan cháirde, ar Maolmhodhaigh
Agus ar ndéanadh faoisdine amhail sin di, d'éis breithe aithrighe agus beannacht an naoimh do ghlacadh, do dhealuigh a doiriaracht agus a boirbeacht léi, agus do chlaochlaidh sí chum bheith socair soirbh lán d'fhoidhne agus de bhúidheacht, óir d'fhuagair Maolmhodhaigh dhi a hucht nDé gan bheith borb ná árdfheargach ní budh mó
Acht cheana, tuig a léaghthóir annso gurab mó an mhiorbhuil dorinne an naomh annso iná roimhe go hinmheadhonach, óir níor aithbheodhuigh sé annsúd acht corp marbh; gidheadh, dothug sé annso beatha fhírinneach mar aon le grásaibh Dé d'anam mharbh
Dotháinig duine uasal onórach aga raibh dúthracht fá fhóghnamh do Dhia d'ionnsaighe Mhaolmhodhaigh ag cur síos do i modh casaoide nach bhfuigheadh sé féin a dhíol deór aithrighe le sileadh mar budh mian leis
Dorinne Maolmhodhaigh air sin fothgháire, agus ag cuimilt a ghéill do phluic an duine uasail adubhairt sé leis go failighe: Bíodh agat mar d'iarrais
Agus as sin amach dogheabhadh an duine maith sin deora aithrighe le lándortadh chomh líonmhar agus sin ionnas nach rabhadar a dhá shúil acht amhail dhá thobraid ag síor-shileadh uisce de ghnáth, ag teacht dar leat le ráidhte an Scrioptúra i gcás eile mar an gcás so
Atá oileán mara i n-imlibh Éireann ina mbíodh roimhe so anallód gabháil mhór ar iasc nó ar an gcuan teannta leis
Fá an am sin, ámh, tré pheacaí cháich, mar is ceart a chreideamh, ní faighthí tábhacht éisc ar an gcuan so an oileáin sin
Do tarfás, ámh, reuelation do mhnaoi shimplidhe den áit go bhfuighidís fortacht fá'n teirce éisc dobhí ortha dá dtogradh Maolmhodhaigh urnaighthe do dhéanadh ar a son, mar do nochtadh in aislinge sin na mná do chách
Iar dteacht do Mhaolmhodhaigh chugtha don cheanntar ar umchuairt visitation, mar budh gnás aige, do shíreadar d'athchuinge air an aimrideacht agus an easbha éisc do thárluigh le seal ar an gcuan do leigheas agus d'fhortacht
d'aimhdheoin, trá, gur ghoill ar Mhaolmhodhaigh mí-órdúghadh agus neamh-chuibheas na haisce d'iarradar tuathánaigh ainbhfiosacha an oiléin air ag ar mó do ghoill ortha bheith ar easbha éisc ná ar dhíth grás nDé do theastuigh uatha, agus tar gur innis sé dhóibh nach iascaireacht shaoghalta talmhaidhe acht iascaireacht spioradálta dobhí 'na cheist air, agus fós gurab ag foideoracht ar anama daoineadh do ghabháil i líon bréithre Dé dobhí sé ag triall timcheall Éireann ar a visitation, ar dtabhairt chreidimh na n-ainbhfiosán dá aire do shléacht sé ar bhruach cuain an oiléin, agus do shír d'athchuinghe ar Dhia (gion gurbhfiú áitightheóirí na háite a n-aisce d'fhagháil) tré a thrócaire féin grása do dhéanadh ortha, agus líonmhaireacht éisc do chur ar an gcuan agus gabháil do bheith aca air mar dobhí roimhe ó thús, agus de sin gan mhoill d'fhás iomadamhlacht éisc timcheall ar chuan an oileáin ní budh líonmhaire iná budh gnáthach aca ann aon uair roimhe
Agus bíodh dar leat gurabh iongna so, ní mór gurab indéanta iongna dhe, óir is cóimhdheas urnaighthe an fhíréin le dul thríd na spéiridhibh do láthair Dé agus iasc na farraige do theacht ó gach taobh ar aon chuan
Do réir tola cháich dothángadar ceathrar easbog (ar a raibh Maolmhodhaigh mar cheathramhadh fear) go baile dar bh'ainm Fochart (áit i na rugadh Brighid mar aithrisid seandaoine) agus ar mbeith dhóibh annsin i dtigh sagairt dobhí sé 'na chruadhchás ar an sagart cionnas dogheobhadh sé iasc do na heasbogaibh sin ar a bproinn, agus de sin do chasaoid sé an cás le Maolmhodhaigh
Adubhairt Maolmhodhaigh leis iasc d'fhagháil ó na hiascairibh
Do fhreagair an sagart ag rádh nachar fríth aon ghreim éisc ar an abhainn dobhí teannta leó san áit ar feadh dhá bhliadhan roimhe, agus dá bhrígh sin nachar fhan iascaire ar bith ag an abhainn na dha coir ar aon nós
Thairis sin adubhairt Maolmhodhaigh líonta do chur amach agus fógairt do dhéanamh ar an abhainn as ucht agus i n-ainm Dé
Dorinneadh an ní céadna agus do gabhadh don dul sin dhá bhradán dhéag
Dotugadh dul eile agus dofríth an urdail sin arís i riocht go raibh a sáith éisc ag cách le cur ar bórdaibh agus le hitheadh an tráth sin
Acht cheana, badh leór d'fhoillsiughadh ar an miorbhuil sin do theacht do thaobh Mhaolmhodhaigh mar do chomhnuigh a seascadhacht féin ar an abhainn dhá bhliadhain eile d'éis na huaire sin
Dobhí cléireach i gcathair Leasa Móir nach raibh mío-chátach ná díomolta fá a bheatha gion gur bhfolláin ceart a chreidimh, agus, bíodh nach raibh acht lag-fhoghluim ag an bhfear, tairis sin is árd lánmhar an bharamhail do bhí aige dhó féin, agus imeasc gach saobh-chéadfadh dá dtug sé dá aire níor ghabh sé gan a rádh nach raibh Corp Críost go fírinneach i Sacramint na hAltóra
Do chrothnuigh Maolmhodhaigh go minic é ag labhairt leis ar fhód fá leith 's ag iarraidh air gan bheith ag seasadh ar an bponnc earráideach so, agus níor ghabh sé crothnughadh ná comhairle chuige
Mar dochonnairc Maolmhodhaigh easumhlacht shaobhdha an chléirigh, do chuir sé teacht agus cruinniughadh ar dhaoinibh cléirceamhla foghlumtha na críche agus tug sé cead don chléireach úd opinion (bíodh go mbadh earráideach é) do dhíospóireacht agus do chosnamh (dá bhféadadh) do láthair an chruinnighthe sin, agus bíodh gur thairg an cléireach a opinion bréagach do sheasadh agus greamughadh dhe (amhail budh fírinneach é) do sháruigh agus do chlaoidh Maolmhodhaigh le harguimintibh agus le réasúnaibh doifhreagarthach é d'fhiadhnaise agus de chéadfadh a rabhadar ar an áit
Gidheadh, níor ghabh an fear mearuighthe sásamh acht is é adubhairt tar ar thagair Maolmhodhaigh gurab aige féin dobhí an fhírinne agus an chóir, agus nach ó cheart ná de dhruim réasúin do buaidheadh an cás le Maolmhodhaigh acht do thaobh an ughdaráis agus na honóra dobhí aige
Thairis sin do ghoill go mór ar Mhaolmhodhaigh easurraim éigcéillidhe an chléirigh, farra gur róchealg é an éagcóir dobhí dhá déanadh ar chreideamh nDé ar a amharc agus ina fhiadhnaise
Agus ar an adhbhar sin dothug sé an fear doitheagaisc ar choinne na hEaglaise go poiblidhe agá spreagadh ós árd agus ag iarraidh ar éirghe as an ainbhfios earráideach in a raibh, agus géilleadh don bhfírinne diadha, d'fhuagradar easboig agus cliar uilidhe na talmhan an ní céadna dhó ag rádh ris teacht ar chomhairle agus aithne leagáid an Phápa, agus mar nár bh'áil leis bheith umhal ná diúltadh don earráid dhiabhlaidh dá raibh sé ag sírghreamughadh, do leagadar bang agus coinnealbháthadh air, ag gairm eirice dhe, acht nár bhfeairrde dhóibh, eisean de shíor ag buantseasadh ar a dhroch-opinion lochtach féin agus ag maoidheadh ar na heasbogaibh eile úd gurab claon-bhreith éagcórach dobhíodar do bhreith i n'aghaidh féin 's i n-aghaidh na fírinne tré bháidh le Maolmhodhaigh agus le a dhignit onóra
Do ghoin an t-aisfhreagra so an chléirigh Maolmhodhaigh go rómhór, agus de sin a los a mhí-chéadfaidh air do ghuidh sé Dia ós árd ag iarraidh air a thabhairt ar an gcléireach an fhírinne d'admháil san chás i gceist dá dheoin nó dá aimhdheoin, agus do fhreagair an cléireach go haindiuit: Amen
Agus le a chois sin do scaoil an chomhdháil, agus mar nach bhfacaidh an cléireach modh ná meas ag aoinneach san áit fá n-a choinne féin, do thóg sé a throscán agus do tharraing leis as an láthair chum go dteibh i n-ionad éigin eile as amharc cháich dá fhalach féin
Gidheadh ní cian an triall dorinne sé ar aghaidh an uair do ghabh tinneas géar agus dian-ghalar é ionnas nach é amháin a shiubhal agus a luaghaill do chliseamhain air, acht go mbadh éigean dó é féin do theilgean fá lár, agus fós tré nimh an ghalair dotháinig go tobann air bheith dá iomlat féin agus agá unfairt féin go hanúsloingeach hanéislinneach ar an mball céadna ina treascaradh é gan árach aige an áit d'fhágbháil
Ar mbeith, trá, in sna hainriochtaibh seo dhó fá phéin tinnis agus fá dhimbhrígh, do bhuail fear mire chuige dobhí ag taisteal na tíre agus an fhearainn 's ag imtheacht roimhe le gealtacht
Do fhiafruigh an gealtán den chléireach créad dobhí dá chongbháil agus dá bhuaidhreadh ar an áit sin
Do fhreagair seisean ag innision gurab tinneas géar nimheamhail dobhí ag déanadh buadhartha do, le ar chaill sé a uile luaghaill luadhail agus brígh
Is é shaoilim féin, ar an fear cuthaigh, gurab galar báis atá fort (agus badh fíor dhó), agus ar an adhbhar sin dá mbadh áil leat filleadh tar hais don bhaile seo ór thriallais, do chuideochainn féin leat le himeacht san tslighe
An cléireach, ámh, d'eitigh roimhe sin géilleadh do lucht réasúin, tré dheonughadh Dé do ghabh sé annso comhairle an ghealtáin ainbhfiosaigh, ag filleadh leis don bhaile lé ar chuir sé go heasaontach cúl roimhe sin, agus níorbh é sin amháin acht do thuig agus d'admhuigh sé an éagcóir do bheith aige féin san chás dobhí roimhe i gceist idir an gcléir agus é, agus dá bhrígh sin iar gcur teachta ar Mhaolmhodhaigh d'iarr agus dofuair absolóid uaidh, ag glacadh lóin báis na gcreidmheach fá n-a bhroinn
Dia-chorp beannuighthe Chríost, agus dá éis sin gan mhoill d'éag sé 'na aithridheach admhálach aithmhéalach fá'n opinion lochtach earráideach úd dá dtug sé aire agus aghaidh roimhe tar cheart, ar mbeith do chách uile lán d'iongna fá chinneamhnaighe an bháis dorug é, agus ag cuimhniughadh gurab díol a luaithe do fíoruighadh dá thaobh ráidhte grinn an Spioraid Naomh san Scrioptúir adeir go n-oibrigheann crádh nó doghrainn tuigse na ndaoine i gcásaibh ina rabhadar (budh éidir) ainbhfiosach ria sin
Do thárluigh aimhréidhteach mór agus eisíth idir dhá phobal nó dhá chine san tír chum ar hiarradh Maolmhodhaigh chum réidhtigh agus síothchána do cheangal eatorrtha leath ar leath, agus mar nachar fhéad Maolmhodhaigh dul chugtha ar an gcoinne sin ina phearsain féin do chuir sé easbog eile dobhí ina fhochair chugtha ar a shon
Dochuaidh an t-easbog chum na comhdhála agus do achtuigh agus do shnadhmuigh sé báidh agus síothcháin idir an dá rann abhus agus thall
Gidheadh, ar bhfaicsin do rann aca an taobh eile do bheith níos laige iná iad féin, do neamhthoil an easboig agus contrárdha don tsíothcháin do cheangail sé eatorrtha leath ar leath, do thairgeadar an tionól eile d'ionnsuighe go namhdach agus a marbhadh
Uch, uch, ar an teasbog, a Naomh Maolmhodhaigh cháidh, is déistineach glonnmhar an toisc seo ina dtáinig mise annso uait, óir san áit inar shíl me maith agus leas cháich d'oibriughadh is mille mór agus olc atá ag éirghe ann tré mo shiocair
Go naire sin, ar sé (agus é ag deórfartaigh agus ag filleadh tar a ais don taobh an ar fhág sé Maolmhodhaigh), guidhim agus athchuinghim thú an fhoghail agus an dochar so atá ar bhfás anois do bhall do thoirmeasc
Agus de sin gan mhoill, dochuaidh drochspiorad bhréagach i mbéalaibh dhaoineadh ar an bhfearann d'aithris go neamhfhírinneach do fheadhain mhíochoingheallach úd dobhí ar tí briste síthe agus millteanas d'imirt ar an taobh eile tar aithne an easboig, go rabhadar sluaighte uimheardha eascáirdeacha san mbaile táir aindeis ag creachadh 's ag marbhadh ar fhágbhadar ina ndiaidh
Iadsan ámh ag géilleadh don aithris bhréige sin dorinneadh dhóibh, d'fhilleadar ó thóraidheacht ní budh mó do dhéanadh ar a mbíodhbhadhaibh dobhí ar a gcoinne
Gidheadh ar ndul dóibh tar a n-ais dá n-áitibh féin ní bhfuaradar tuairisc ar bith namhad ann, nó fós fios cé ór shíolruigh an scéal bréagach úd budh siocair le filleadh dhóibh chum baile ón ár do bhéardaois ar a naimhdibh dobhí briste i rian raon madhma rómpa
Acht cheana, do thuigeadar gurab tré dheonughadh speisialta Dé, agus do thaobh Mhaolmhodhaigh Naomh agus an easboig chóir eile, badh comisáir do, d'éirigh an mealladh iongantach úd dóibh féin
Mar dochualaidh, ámh, Maolmhodhaigh fios agus réidhteach an dá rann reimhráidhte do dhul ó chéile ar an modh úd, do chuir sé fios ortha ceann i gceann agus do nascaidh cáirdeas agus báidh eatorrtha leath ar leath agá gcur fá mhionnaibh gan briseadh síthe do dhéanadh abhfus ná thall
Gidheadh dobhí dubhaingiodacht dubhaingidheacht ar bun ag an bpáirtidhe úd, ar ar briseadh focal roimhe, don drong eile do chlis ortha, gion go dtárluigh dochar dhóibh sin de, agus dá bhrígh sin ar mbeith dá mbíodhbhaibh gan uamhan ná faire ortha féin acht iad ar scáth na síothchána d'achtuigh agus d'fhág Maolmhodhaigh eatorra, do ghléasadar sluagh líonmhar armthach agus do thrialladar i gcoinne foghla agus marbhtha d'imirt ortha
Dobhí, ámh, abhainn mhór agus glaise bheag éadtrom ar an tslighe rómpa tré a raibh a nimtheacht, agus d'éis na haibhne móire do shárughadh dhóibh (agus an aimsir thirm shoineanta ann), dofuaradar lán-tuile mhór chomh árd agus chomh leathan agus sin san mbeagghlaise reimhráidhte, ionnas nachar fhéadadar ar aon nós dul thairsti ná a gabháil
Mar dochonnairc, trá, an sluagh an tainlíonadh iongantach so dorinne an sruthán thar ghnás, a shamhail nach bhfacadar ariamh ann, do thuigeadar gurab lochtach mío-choingheallach neamh-chóir do chuir siad féin rómpa clisiughadh ar an réidhteach agus ar na mionnaibh fá ar luigheadar d'óglaoch nDé, do Mhaolmhodhaigh, agus do chreideadar go fírinneach réasúnta gurab tríd sin d'éirigh an toirmeasc úd dhóibh tar ghnás
Ar ndul ámh don éacht so ós árd in sna críochaibh thart do gach leath, do mholadar Dia, ag breith buidheachais leis tré a mhiorbhailibh ag gabháil na bpeacach úd i saghainn phaintéir a saoibhghliocais agus ag árdughadh a dheagh-fhóghantach féin ar a dtéid ola dhó tar chumhachtaibh an aosa fuatha
Ar mbeith do Ríogh Éireann feargach le haon dá mhóraraibh nó dá dhaoinibh príomhuaisle do tharraing Maolmhodhaigh réidhteach eatorra, farra go ndeachaidh sé i dtacaidheacht don mhórar nach rachadh an rí tar an réidhteach dorinneadh ann, acht go mbeadh sé fírinneach do réir a gheallta, óir ní luighfeadh an mórar fá ghrásaibh ná fá iocht an righ acht le Maolmhodhaigh nó le a shamhail eile de dhuine phribhiléideach d'fhagháil i n-urradhas air fá bheith i mbun a fhocail, ní nár bhfoláir do, ar an adhbhar nach taoisge do léig sé féin fá ionchain an rígh ag dul do bheith ar a choimhéad air ná do bhris an rí a fhocal dó agá ghabháil agus agá chur i gcarcair, i dtóraidheacht na sean-aingidheachta dobhí roimhe aige dhó
Dothángadar annsin cáirde agus gaolta an mhórair chum Maolmhodhaigh ag innisin dó agus ag maoidheadh air gurab é do bheain bhain a nduine dhíobh agá iarraidh air i n-athuair
De so do ghoill droch-eacht an rígh go mór ar Mhaolmhodhaigh agus dá bhrígh sin do chuir sé fios ar a dhiscioblaibh agus do thriall sé féin agus iad mar a raibh an rí ag iarraidh air do réir a fhocail agus de dhruim an urradhais inar chuir sé é féin air, an mórar do leigean amach as an láimhsiughadh agus as an gcarcair i na raibh sé aige
Gidheadh, ní thug an rí cion ar a chainnt
Bíodh, má seadh, a fhios agad a rí, ar Maolmhodhaigh, nach blaisfeadh mise ná aoinneach den chléir seo farram biadh ná deoch go leigthear an mórar amach fá réir as an ngéibheann ina bhfuil sé agadsa i láimh
Agus le a chois sin d'ionnsuigh sé féin mar aon agus a chliar an teampall budh goire dhóibh ag troscadh agus ag guidhe Dé lá go n-oidhche fá shaoirse d'fhagháil don mhórar as na glasaibh ina dtárluigh é
Acht cheana, is é gliocas doconnacthas don rígh do dhéanadh san chúis (gion go raibh ina ghliocas acht óinmhideacht) druidim as an áit agus iarraidh do thabhairt ar imtheacht i dteicheamh, óir d'fhás eagla air roimh urnaighthe Mhaolmhodhaigh agus a naomh-chléire
Gidheadh, níor bhfeairrde dhó, de bhrigh gur bheain bhain Dia a radharc de ar a theicheamh agus gur fhan sé amhail sin dall nó go mbadh éigean dó scaoileadh don bhraghaid agus a leigean amach as príosún
Dar leat, trá, budh samhail an rí duismeanta droch-choingheallach so arn-a dhalladh mar so go corpardha agus ag fagháil a radhairc arís leis an madadh allta Saul arn-a chaochadh go miorbhuileach, agus arís ag glacadh amhairc an chreidimh chóir fá lámhaibh Annanias, gion go raibh sé acht i bhfíoghair chaorach
Tuig as so, a léightheóir, (ní is iontuigthe dhuit) créad an bhúidheacht agus an mhaith dobhí i Maolmhodhaigh, agus tabhair dod haire don leath oile créad an sórt prionnsadha agus poibleach farra a dtárluigh sé, nach amhail dhearbhráthair dobhí sé ag dragúnaibh, nó mar chompánach ag strutiones
Dá bhrigh so dofuair sé cumhachta agus buadha ó Dhia saltairt ar aithreachaibh nimhe agus a chos do leagadh ar scorpiones, farra treise do bheith aige ar anfhlathaibh agus ar dhroch-ríghthibh na gcríoch sin do chreapall fá bholtaibh, agus fós ar a dtaoiseachaibh éagcóracha do chur i nglasaibh lámh
Éisteam ámh le tuille
Caibidil 13
Adubhramar roimhe seo nachar iarr Maolmhodhaigh, ar nglacadh ceannais Mainistre Bhinnchora dhó, dul i seilbh fearainn na mainistre ná i seilbh aon ní dár bheain bhain di, acht gurab duine eile d'fhágbhaidh sé i nurláimh
An té, ámh, ag ar fhág sé an urláimh seo, ní buidheach acht diombuidheach dobhí sé dhe, óir ní léigeadh thairis agus ní theibeadh sé olc ar bith budh fhéidir leis d'imirt ar Mhaolmhodhaigh agá aithisiughadh ar a choinne féin agus ag déanadh ithiomrádha agus ceilge ós íseal air, do réir mar dogheibheadh sé slighe nó siocair
Gidheadh, ní dheachaidh an tolc agus an mhailís leis saor ó dhíoghaltas nDé do theacht air dá thaobh, ar an adhbhar gur chaill sé a aonmhac, is gan a mhalairt aige, ar an mbliadhain sin, acht go mbudh mac aithreamhail an mac cosamhail le a athair i lochtaibh
Ag so, ámh, dhuit stair anbháis an mhic
Doconnacthas iomorra do Mhaolmhodhaigh eaglais do thógbháil ag Binnchoraidh de chloich do réir mar dochonnairc sé i régeonaibh eile críostamhla do shiubhail sé, cealla arn-a ndéanadh de chloich
Agus ar mbeith dhó ar tús ag cur fuinneméad na hoibre síos, do ghabh alltacht muintir na tíre fá'n bhfuinneméad cloiche d'fhaicsin, óir ní rabhadar oibre ar bith san talamh roimhe sin arn-a tógbháil de chloich
An droch-mhac úd, ámh, níor leor leis iongna do bheith air, fear mar chách, acht do ghoill air an tionscla oibre úd dobhí ag an naomh dá thosughadh, agus de sin do thairg sé a thoirmeasc ag labhairt go holc is go hithiomrádhach air le gach aon taobh amuigh dhe, agus ag maoidheadh go mbadh neamh-ghnásamhail an téisclim do chuir sé roimhe, agus fós nach tiocfadh dhe a chríochnughadh tré a dhaor chostasaighe, agus dá bhrigh sin go mbadh ualach saobh-nósach dhó lámh do chur 'na shamhail d'obair, agus le a chois sin do labhair sé le droing dhaoineadh ar ar mheas é féin do bheith 'na chomhairleach ag innisin dóibh nachar dhual agus nár dhleacht a shamhail sin d'obair neamh-ghnásamhail onóraigh do chur suas san tír gan a n-aonta san d'fhagháil le a déanadh ar tús, agus as sin go mbudh dulta dhóibh dá bacghail
De sin dotháinig sé féin agus an bhuidhean reimhráidhte ina fhochair mar a raibh Maolmhodhaigh ag tosughadh a oibre, agus is é adubhairt leis: A dhuine chóir, créad an saothar nuadh so atá tusa do thionscladh eadrainne tar gnás ár dtíre, nach cuimhnigheann tú gurab Scoit nó Gaodhail sinne agus nach Franncaigh ná Fine Gall sinn
Créad an andánacht agus an éagantacht dhuitse obair comh daor agus comh mór saothar agus so do ghabháil led hais i n-ár ndúthaighne, obair nach budh féidir dhuit a críochnughadh ná a tabhairt chum cinn go bráth
Go naire sin, scuir den obair agus den antsaothar so inar chuir tú lámh go héigcéillidhe, farra go bhfuilmídne ag innisin duit acht muna leigeadh tú dhíot dul ar haghaidh innti go gcuirfeam toirmeasc ort fá bheith léi
Ag so budh caint don óigfhear bhaoth mhailíseach so, gion go raibh ina chumhachtaibh fírinne do dhéanadh dá ollghlór leamh lochtach, óir iar bhfaicsin gnúise fáilidh an naoimh do chách eile dobhí ina fharraid, do locadar uaidh fá theacht leis san mío-rún ndroch-inntinneach le a dtáinig sé don láthair
Acht cheana, do fhreagair Maolmhodhaigh don taobh eile go deaghmhisneamhail neamh-eaglach é ag rádh leis go mbadh duine dona míochoinsiasach é, agus d'aimhdheoin a brum-urruis agus a mhailíse go ndeonóchadh Dia an obair do bhall do bheith arn-a críochnughadh i bhfeiste mhaith, agus bíodh go mbudh fiadhnaise mórán ar bheith amhail sin deagh-ollamh dhi, go mbéaradh anbhás eisean leis sul do roicfeadh leis a faicsin críochnuighthe
Gidheadh, ar sé, tabhair dod haire, a ógánaigh, nach i bpeacadh do éagfadh
Acht cheana budh fíor ráidhte Mhaolmhodhaigh san chás, óir do thastuigh an t-óigfhear taobh istigh den bhliadhain ar a rabhadar
Ar gclos, trá, do dhroch-athair an ainbhfiosáin óig lochtaigh úd tásc a mhic agus an seolamh ar ar imthigh sé, d'fhás fuath mór agus gráin aige ar Maolmhodhaigh ag rádh ós árd agus ag maoidheadh gurab é tré a mhailís budh siocair le bás a mhic, agus mar dobhí an droch-spiorad agá ghríosadh le dul ar aghaidh i gconair aimhleasa, do thairg sé iomad locht agus coirrthach mbréagach do chur 'na leith do láthair árdfhlatha Uladh agá aithisiughadh go ró-dhian, agus ag rádh leis nach raibh ann acht apa nó sím do leigeadh air féin bheith fíréanda cóir agus gan córtas ná fíréandacht ar bith ann
Níor fhoscail, ámh, Maolmhodhaigh a bhéal i n-aghaidh na masla so dobhí sé d'fhagháil, agus ní mó do ghabh sé a leithscéal fá aon locht dá raibh an t-óglaoch droch-ráidhteach so do mhaoidheamh go neamh-fhírinneach air
Gidheadh, níor fhoidhnidh Dia an aithis éagcórach mhío-mhodhamhail seo d'fhagháil dá fhóghantach dílis féin i n-aisce, acht ag cuimhniughadh ar leath ar a ráidhte féin san Scrioptúir, mar a n-aithnigheann sé crothnughadh gach éagcóra ar bith d'fhágbháil aige féin le díoghaltas do dhéanadh thríthe, d'fhuiling sé don diabhal (badh hughdar don anduine úd an naomh do mhaslughadh mar do luaigsiom luadhamar) seilbh do ghlacadh ann an lá sin féin, agá theilgean d'urchar san teine dobhí istigh, inar loisceadh cuid mhór dá chorp agus ina ndóighfí uile é acht tarradhail cháich a bheith air
Gidheadh, do thaisbeain an t-áidhbhirseoir é féin comh calma agus sin ar mhodh go mb'éigean fuireann líonmhar d'fhearaibh arrachtacha do bheith dá chongbháil
Ar mbeith, iomorra, ar an mío-nós ainnimheach sin dó, lán de chuthach dheamhanda, dotugadh Mhaolmhodhaigh chuige agus tar ar thaisbeain sé de namhdas roime sin dhó níor fhailligh sé Dia do ghuidhe ar a shon tré dhúthracht, ag iarraidh air a shaoradh ón anbhroid fá a raibh sé ag an diabhal agus a shláinte d'aisiog dhó
Acht cheana, ní bhfuair an naomh cion acht ar pháirt dá urnaighthibh, óir bíodh gur fhás a chiall i nathuair don óglaoch, níor dhealuigh an diabhal leis ó bheith i dtreise air, agus le a bheith agá thrombhualadh agus agá bhorbsmachtughadh go minic tré bheith imdheargach aithiseach dhó ar fhóghantach naomhtha Dé, farra go dtigeadh mire agus gealtacht fá seach air
Iar ndul ámh, don té sin i meirbhthean agus i neamh-thábhacht tré a ghalar agus trés an deamhnóireacht ngnáithigh dobhíodh ag tagall aige, d'fhill urlámh chas an fearainn dobhí sé do chongbháil tar cheart go sroighthe sin ón mainistir chum na mainistre féin arís, agus dochuaidh Maolmhodhaigh ina seilbh i n-ainm na mainistre
Acht labhram feasta ar shaothar Maolmhodhaigh ag tógbháil na heaglaise reimhráidhte ag Binnchoraidh
Is fíor nach raibh airgead ná stór ar bith eile ag Maolmhodhaigh fá'n am inar thosuigh sé an obair reimhráidhte úd
Gidheadh, dobhí a dhóigh agus a mhuinighin i nDia, agus dá bhrigh sin d'fhéach agus d'fhóir Dia air in a riachtanas, óir níor leig sé riachtanas ná easbha ar bith air an ghein dobhí sé leis an obair, agus muna budh é Dia féin go speisialta miorbhuileach dobheireadh tarrthadhail dó, cionnas dogheobhadh sé an chiste i bhfolach dofuair sé, nó nachar bh'iongna (ce bé d'fholuigh an chiste san áit) nachar fríth roimhe é
Is fíor, má 'seadh go bhfuair feadhmannach nDé cosc a riachtanais as sparán an Choimdhe dofuair sé sin, agus badh ceart a fhagháil dó, ar an adhbhar nach raibh cás ann budh cirte ná an té do thréig áirithe agus dísle na n-uile neithe mar gheall ar bheith i leith an Tighearna, bheith i gcomhurlámhachas aon sparáin leis an Tighearna céadna, farra gurab é an saoghal uile gan roinn ciste an chreidmhigh, agus créad é an saoghal féin acht sparán fairsing an Dúilimh
An stór úd, trá, do thárluigh do Mhaolmhodhaigh tré dheonughadh is tré oirbhire Dé, ní hé a thaisce ná a choigilt dorinne sé, acht a chaitheamh go fial re seirbhís nDé gan fhiafraighe ná ceist do chur cionnas dogheobhthaí ní ina leabaidh ag fágbháil réidhtigh gach cruaidheastail i leith árdchabharthaigh cháich
Dia
Atá foillsiughadh eile fós nachar bh'fhéidir gan deigh-chríoch do bheith ar an obair úd, óir ar mbeith do Mhaolmhodhaigh ar tí láimhe do chur innti do cheistnigh sé an cás le n-a mhanachaibh agus mar fuair sé neamh-fhonnmhar iad fá eisean ná iad féin do bhualadh fá dhaor-obair chostasaigh (mar dobhí an obair dobhí sé do luadh leó) agus gan de bhun aca le n-a críochnughadh acht bochtacht agus déirc, do chuir sé an chúis chum Dé agá ghuidhe a mhúineadh dho créad badh hindéanta dhó dá thaobh agus le a chois sin badh léar dhó fíoghair nó sompla cille móire deagh-mhaisighe ar a choinne, agus ar bhfaicsin an tsompla chrutháluinn sin dó amhail sin do ghabh misneach é fá'n obair do thosaigh as ucht nDé
Acht gur nocht sé an teasbánadh úd do tarfás dó do chuid dá mhanachaibh budh seicréidighe aige iná an chuid eile, agus tar gach ní do chriothnuigh sé dícheall leis an eaglais dobhí le tógbháil aige do dhealbhadh i samhlachas an tsiompla do taisbeánadh dó, fearacht Mhaoise anallód le a ndubhairt Dia an tabernacle dobhí le cumadh aige do dhéanadh do réir an phatrúin do taisbeánadh dhó ar an sliabh
Agus ní hé so amháin acht is ar an seólamh gcéadna so do thóig Maolmhodhaigh Mainistir Sabhuill maille re revelation agus le léargas d'fhagháil ó Dhia ar a foirm agus ar a cruth
Ar mbeith, trá, do Mhaolmhodhaigh ag triall trí chathair áirithe agus pobal líonmhar ar gach taobh dhe ag amharc air, d'éirigh macaomh óg eatorra suas ós árd chum radhairc d'fhagháil air, amhail budh é Zaceus é ag éirghe anáirde tar chách 's ag dearcadh ar Chríost
d'fhéach Maolmhodhaigh ar an ógánach agus d'fhaisnéis Spiorad Dé dhó créad an claonadh maith deaghintinne dobhí faoi, bíodh go ndearnaidh sé rún ar an revelation sin amhail nach beith a fhios aige, gidheadh, d'aithris sé dá bhráithribh san oidhche san teach ina rabhadar ar oidacht an tseicréid do léigeadh leis fá'n ógánach
I bhfoircionn, ámh, trí lá iar sin, dotháinig duine uasal badh máighistir don ógánach reimhráidhte d'ionnsaighe Mhaolmhodhaigh ag ofráil an ógánaigh dhó agus ag iarraidh air a ghlacadh chuige ina sheirbhís imeasc na coda eile dá mhanachaibh riaghalta, agá mholadh leis mar adhbhar deagh-dhuine
Do ghabh Maolmhodhaigh leis an ógánach ag ínnsin don duine uasal nachar leig sé do leas a mholadh leis féin, de bhrígh go raibh deagh-theist aige air roimhe sin ó Dhia, agus le a ais sin do sheachaid é don Abb Conganus nó do Chomhgan, agus dothug Comhgan do na bráithribh é dá leasughadh agus dá mhúineadh
Dotháinig, iomorra, an fear óg so fá dheoigh chum a bheith comh riaghalta agus comh foirfe agus sin (tar bheith 'na mhanach thuata dho) ionnas gur thuill a dheagh-bhéasa agus a chórtas meas agus teist mhaith do bheith air i Mainistir na Siúre nó Siúire, Mainistir d'Órd Cistersium ina raibh sé 'na mhanach
Do thuigeadar cách as so go raibh spiorad fáistine ag Maolmhodhaigh, pongc dofríth dearbhtha do thaobh eile
Dobhí Maolmhodhaigh uair áirithe ag déanadh íodhbartha mistiodha an Aifrinn agus deochan ag freagra an Aifrinn dó, agus i meodhan na hoifige diadha sin d'fhéach sé ar an deochan ag leigean osnaighe móire ar an adhbhar gur thaisbeáin Dia dhó easbha diongbhála do bheith ar an deochan i bpongc nachar chóir dhó bheith easbhach ná lochtach, agus d'éis críche do chur ar an Aifreann do chuir sé an cás i leith an deochain agus d'admhuigh an deochan dó gur éirigh cathú agus áidhbhirseóracht do féin an oidhche roimhe sin
Ní raibh máiseadh (ar Maolmhodhaigh leis) i gceart agadsa teacht chum ministrálachta ag an altóir agus tu i stáid lochtaigh nó i bpeacadh, acht feidhm éigin eile dhiadha do thabhairt dod haire nó go gcurthá do choirthe dhíot le haithrighe
Agus, de sin, iar gcur breithe aithrighe air, dothug sé absolóid dó
Do thárluigh do Mhaolmhodhaigh uair eile bheith ag rádh Aifrinn agus a dheochan le a ais dá fhriotháladh
Dochonnaic an deochan annsin colum lánshoillse ag teacht isteach ar fhuinneóig na cille agus é iar sin ag eitealladh thart timcheall an easboig agus fá dheireadh ag tuirling ar an gcéasa ar an altóir
Is beag nach deachaidh an deochan i n-éagchruth ón radharc n-iongantach so
Gidheadh, iar gcríochnughadh íodhbartha an Aifrinn do Mhaolmhodhaigh, d'fhuagair sé don deochan rún do dhéanadh ar an bhfoillsiughadh so do taisbeánadh dhó agus gan labhairt air le héinneach an ghin do mhairfeadh sé féin beó
d'éirigh Maolmhodhaigh agus easbog eile fris oidhche áirithe i nÁrdmacha agus dobhádar ag siubhal annsin ar cheallaibh ar relicibh agus ar áitibh beannuighthe in a rabhadar cnámhanna agus taise naomh
Ar mbeith, ámh, amhail sin dóibh ag sléachtain agus ag déanadh urnaighthe ag altóir áirithe san áit, budh léar dhóibh an altóir ar lasadh
Do thuig Maolmhodhaigh nach raibh san teine iongantaigh sin acht foillsiughadh ar naomhthacht na dtaiseadh dobhí fá'n altóir agus de sin do ling sé anonn tríd an lasair ag scaradh a lámha amach ar an altóir thinntighe
Acht cheana, cé gur dhearbhtha an iarraidh úd do thabhairt dó thríd an lasair reimhráidhte, ní feasach d'aon créad do mhothuigh ná do rinne sé san áit, taobh amuigh gur ón uair sin amach ariamh (a bhí) biseach ar bhfás ar a dteasgrádha agus ar a charthanacht do Dhia do réir breathnuighthe na mbráthar agus a aosa seicréide eile feadh a bheatha uaidh sin amach
Caibidil 14
Do labhramar, trá, an mhéid seo ar Naomh Maolmhodhaigh Ua Mhongáir ag fágbháil mórán gan aithris dá thaobh budh fhéidir do thrácht, acht gur mór do scríobhsam air do réir na haimsire do bhall, óir ní haimsir miorbhuileadh an aimsir seo acht aimsir foiríor 'na bhfuil le hinnisin agus le gearán againne innti mar aon leis an bhfáidh ríoghdha nach léar miorbhuilí dá dtaisbeánadh eadrainn anois, agus nach mó atá fáidh ná duine naomhtha 'nár measc
As so is iontuigthe cé arbh é Maolmhodhaigh agus créad an tarrachtas dobhí ann i bhfiúntas, i maith, i luaigheacht agus i ndearscnadhacht, é comh oirdhirc agus sin i miorbhuilibh d'oibriughadh ionnas nacharbhfuras a shárughadh ná theacht 'na chómhair, farra bheith ró-lán dó de charthanacht agus de chaoimhshearc nDé
Féacham créad an ghné d'fhoirfeacht, de chórtas ná d'oirdhearcas budh fhéidir do mhaoidheamh ar aoinneach de na sean-naomhaibh dochuaidh rómhainn nach raibh i Maolmhodhaigh, ar an adhbhar má thugaimíd dár n-aire an beagán do thráchtsiom air go fóill, dogheobham nachar theastuigh spiorad fáidheadóireachta uaidh maille re eolas do bhreith ar revelationes agus ar fios neithe neamhdha
Dofuair sé cumhachta spioradálta tar ghnás fá smacht corpardha d'imirt ar dhroch-dhaoinibh agá gciorrbhadh agus agá gcrádh i néiric a locht 's a n-ainmhian
Dobhí buadha iongantacha ó Dhia aige le leigheas do dhéanadh ar gach easláinte agus ar gach galar
Níor thastuigh treise uaidh do bheith aige ar intinneacha inmheodhanacha cháich do mhalairtughadh ar a leas, agus fá dheiridh badh cliste é ar mharbhaibh d'aithbheodhughadh agus ar anam do chur ionta go ró-mhiorbhuileach iar n-éag dóibh
Beannacht máiseadh ar Dhia mhór mhaith na n-árdchumhachta in sna cásaibh seo go huilidhe, do shearcuigh, do dheagh-mhaisigh agus fós do ró-onóruigh an Naomh so comh árdchéimeach agus so ar choinne ríogh agus flaith abhus, agus fós do bhronn coróin ghlóire dhó san tír thall
Is leor mar dhearbhadh agus d'fhoillsiughadh ar dhéine an ghrádha agus ar mhéad an gheana dobhí ag Dia air neamh-ghnásamhlacht agus iongantaighe na miorbhuileadh líonmhara doníodh sé as ucht nDé, farra go mbadh leor d'fhaisnéis ar an dúthracht dobhí ag Dia le a dhéanadh mór dáiríribh thall na cumhachta d'fhágbhaidh sé ar a láimh, eadhon, lochtaibh droch-dhaoineadh agus lucht easumhlachta do smachtughadh abhus aga bhfuair sé san mórdhacht nglórmhair sin cúitiughadh ina uile sheirbhís agus fóghnamh dá Thighearna Dhia
Is léir dhuit, má'seadh, annso (a léaghthóir ionmhuin) i mbeatha Maolmhodhaigh neithe tré a gcaithfidh tú iongna do bheith ort, agus dochífidh tú fós innti deaghshomplaí le haithris do dhéanadh ortha agus le a leanmhain, innill féin máiseadh agus cách é, agus fós suidheadh gach aon a dhóchas i nDia ag greamughadh dhíobh so: acht gur ab é críochnughadh chuirfeam ar ar thráchtsam go strasta annso bás beannuighthe daorluaich Mhaolmhodhaigh d'aithris mar so do chách
Caibidil 15
Do réir mar dobhí cúram mór aga bhráithribh féin i Maolmhodhaigh, do chuireadar go minic ceist air ag fiafruighe dhe créad an áit ina mbadh mhaith leis bás dá bhreith, agus fós créad an t-am de bhliadhain fa toghtha nó badh mian leis an bás sin d'fhagháil
Dobhí seisean coigilteach ar fhaisnéis do dhéanadh san chás sin
Acht, tairis sin, tré bheith dhóibh ag greamughadh dhe, do nocht sé intinn dóibh ag rádh riú dá mbadh i ríoghacht Éireann do thoigeóradh Dia gairm air ag tabhairt báis dó, gurbh é a rogha éag agus adhlactha d'fhagháil san áit agus in san eaglais ina raibh corp Phádraig naomhtha, easbol beannuighthe ár dtíre arn-a chur, i ndóigh go mbeith sé ina fhochair lá déanach an bhraith ar aiséirghe choitchinn na marbh
Gidheadh, adubhairt sé gurab i Mainistir Chláreval budh fearr leis oidhe báis dá bhreith farra leabaidh chille d'fhagháil ann dá mbadh teastáil dó d'uimhir na mbeó i dtalamh ar bith eile as Éirinn amach
Acht cheana, fá'n aimsir inar mhaith leis deireadh do chur ar a shaoghal, d'innis sé dóibh gurab ar lá Fhéile na Marbh budh ceadach leis a anam agus a chorp do scaradh ar oile
Má's gealladh, trá, nó móid dobhí ar an naomh san taobh so, dorinne Dia agus eisean fírinne dhíobh, nó má's tairngire nó fáistine dobhí ann, dotháinig sí isteach go ceart cinnte, óir mar dochualamar an luadhradh dochonnacamar féin fírinne dá dhéanadh dhe
Acht labhram, ámh, go cumair annso ar ghné agus ar mhodh an bháis d'ár imthigh sé
Do ghoill go mór ar Maolmhodhaigh Éire do bheith ar easbha Pallium, óir mar budh duine é aga raibh dúil i neithibh naoimhistioghtha, níor mhaith leis iad féin ná a n-úsáid do theastáil ó n-a dhúithe
Go naire sin do chuimhnigh sé mar do gheall an Pápa Innocentius pallium do ríoghacht Éireann, agus de sin do budh olc leis nachar fríth amach é an ghin do mhair an Pápa sin Innocentius
Gidheadh, tar gur chaill cách deagh-uain an Phallium sin do ghnóthughadh le linn Innocentius do bheith beó, doconnacthas dó san nachar bh'olc an fhaill dofuaradar fá fhios do chur air annsin féin, mar dobhí Eugenius (dotháinig isteach san bPápadhacht iar n-éag do Innocentius) fá'n am sin 'na chomhnaidhe san bhFrainc, region badh goire d'Éirinn ná an Iodáil, agus go raibh dóchas mór aige sin nach diúltóchadh Eugenius é féin fá'n bPallium reimhráidhte, ná fá aisce réasúnta ar bith eile, óir do badh d'aon órd riaghalta iad araon
d'órd beannuighthe Cistercium agus badh mac roimhe sin Eugenius do Mhainistir Chlareual
Ar an adhbhar so do chuir sé teacht ar chléir Éireann, go háirithe ar easbogaibh na críche, agus iar gcruinniughadh dóibh ceann ar oile d'aontuigheadar ar fhios do chur chum an Phápa ar Phallium don ríoghacht, acht go mbadh doiligh agus go mbadh iomarcach leo Maolmhodhaigh do chur san teachtaireacht sin
Gidheadh, do thaisbeáin seisean dóibh nachar bhfada uatha an áit ina raibh an Pápa agus nach raibh róbhaoghal ar dul go sroigh é, agus dá bhrígh sin go mbadh toil leis féin dul ar an turas sin dóibh d'fhagháil an Phallium a bhí de riachtanas ortha féin agus ar an ríoghacht so, agus, mar nach fuaradar cúis réasúnta ar bith le toirmeasc ná le moill do chur air, do thriall sé roimhe gan spás ina shlighe fá thuairim an Phápa agus cuid dá bhráithribh ina fhochair go sroigh caladh an chabhlaigh
Ar dteacht, ámh, chum an chuain dó do labhair aon de na manachaibh sin leis ag iarraidh go truaghánta air trócaire do dhéanadh air féin agus ar na bráithribh eile dogheibheadh mórán dochair agá ghiollacht ina ghalar d'oidhche agus de ló, óir dobhí mórghalar nó epilepsis air ar feadh sé mbliadhan roimhe sin
Do ghlac truaighe mhór agus maoithe Naomh Maolmhodhaigh don mhanach agus dá bhrígh sin d'fháisc sé a chorp le n-a chorp féin agus ag beaint baint fíoghair na croise ar a ucht adubhairt sé leis deagh-mhisneach do bheith aige, agus thug sé gealla dhó nach tiocfadh buaidhreadh ná anshógh ón tinneas reimhráidhte air go filleadh dó féin ar ais ó n-a thuras, agus le a ais sin dobhí sé slán agus d'fhan amhla sin saor ó n-a ghalar
Ar mbeith do Mhaolmhodhaigh ag cur a choise isteach ar an loing do labhradar dís dá lucht agus aos seicréide leis badh hannsa fós leis iná cách eile ag iarraidh aisce air
Créad an aisce atáthaoi d'iarraidh orm
ar sé
Ní nochtfam sin duit, ar iad san, acht muna ngealladh tú dhúinn nach diúltócha tú sin uimpe agus go ndéanadh tú fírinne do thaobh an gheallta bhéaras tú dhúinn
Agus mar do gheall seisean dóibh go dtiocfadh sé le n-a dtoil, d'iarradar d'athchuinghe agus d'aisce air filleadh arís slán ón turas ar a raibh sé ag imtheacht
Do ghoill air sin go ró-mhór an gealla sin do thabhairt dóibh
Gidheadh, adubhairt sé, de leisce bróin do chur ortha, go bhfillfeadh sé do réir mar d'iarradar air, agus iar sin do ghlac sé leaba luinge agus d'ionnsuigh sé an t-aigéan
Gidheadh, ar mbeith dhó agus dá loing tuairim meadhonslighe san bhfarraige, do shéid gaoith chontrárdha ina aghaidh do chuir d'éigean air féin agus ar a artharthar filleadh tar a n-ais agus caladh do ghabháil i nÉirinn
Dotháinig sé de sin i dtír agus do chodail an oidhche sin in eaglais áirithe dá dheóisis féin
Ar na márach, ámh, iar n-altughadh dhó le Dia mar do thogair sé an casadh úd do bhaint as le a ndearnaidh sé fírinne dá gheallamh, dofuair sé cóir shéine agus aimsire le a ndeachaidh sé féin agus a loing go hAlbain
Iar nglacadh ámh talamh i nAlbain dó, do ráinig sé an treas lá go háit teannta le loch dar ab ainm Loch Uaithne
Dofuair sé faill ar mhainistir do thionscladh san áit agus d'éis coda dá mhanachaibh d'fhágbháil san mainistir agus aon díobh féin 'na abb ortha do thriall sé ar aghaidh ina chonair
Dochuaidh sé ar cuairt mar a raibh an Rí Davidh agus iar mbeith seal aimsire fris agus d'éis neithe do bheain le seirbhís nDé d'oibriughadh san áit do ghluais sé roimhe ina shlighe
Mar d'fhágbhaidh sé imle na hAlban amach do thárluigh é i gcrích Saxan, i mbaile darab ainm Gisiburgum i na raibh cóimhthionól Canánach Riaghalta ar a raibh aithne aige sin
Dotugadh bean annsin dá láthair ar a raibh cancar glonnmhar déistineach
Do bheannuigh seisean uisce agus do chumail é don mhnaoi agus fá chionn trí lá dobhí sí slán ó n-a cancar
Taréis sin do ráinig sé go port cuain san gcrích sin na Saxan inar cuireadh moill agus toirmeasc air do thaobh briste agus aimhréidhte dobhí fá'n am sin idir an bPápa agus Rí Saxan; agus níor budh é so amháin acht dobhí bacghail ar easbogaibh eile an ríoghacht d'fhágbháil acht le cead speisialta an Rí
Gedh dobhí, ámh, an mhoill sin i n-aghaidh thola Mhaolmhodhaigh, dobhí sí teachtmhar leis an móid do ghabh sé roimhe sin air féin, ar an adhbhar dá bhfuigheadh sé cead slighe an uair úd ní gheobhadh sé go Clareval ach seacha dhi fá thuairim an Phápa go díreach
Gidheadh, ar mbeith dhó i Saxan agus fá'n moill do cuireadh air innti, d'fhág an Pápa imle na Fraince amach agus dochuaidh sé don Róimh, agus de sin dofuair seisean siocair le dhul ar cuairt go Clareval mar a dtárluigh oidhe báis dó do réir an fhoinn dobhí air roimhe, mar d'aithriseam thuas ria so
Caibidil 16
Ar dteacht, trá do Mhaolmhodhaigh go Mainistir Chlareval ina raibh Naomh Bearnard fá'n tráth sin, do ghlac Bearnard agus an cóimhthionól manach dobhí ina fhochair san áit go soilbhir caomhghrádhach é, ag fáiltiughadh go hiolgháirdeach roimhe, amhail budh grian áluinn loinneardha é ag éirghe ón áird thiar
Dobhí, trá, aoibhneas comh mór agus sin ortha go huilidhe fá n-a theacht ina ndáil, ionnas go ndearnadar amhail saoire den lá sin ina dtáinig sé chugtha, agus tar chách do dhruid Naomh Bearnard ina choinne ag léimnigh agus ag scinnidh as lámha le neart sóláis intinne agus lúthgháire croidhe (mar admhas sé féin), agá fháscadh leis isteach idir a ghéagaibh ucht ar ucht, agus do thaisbeain seisean, an t-aodhaire cóir gnaoidheamhail, é féin don leath eile go fáilidh so-agallmhaidh caoinghrádhach do gach aon, ag triall go Clareval ó chiumhsaibh foiriomlacha an talamh dhomhanda, ní ar cuairt d'fhéachain tSolaimh (amhla bainríoghna Sába) acht le Solamh féin chum cáich agus agá thoirbhirt dóibh, óir dochualamar, ar Bearnard, a eagna, farra go bhfuaramar urláimh láithreach air féin, ní d'fhan againn
d'éis a ceathair nó cúig de laethibh do chaitheamh do Mhaolmhodhaigh, do Bhearnard agus do chóimhthionól manach Chlareual fá'n lúthgháire agus fá'n meidhir shámhshólásaigh seo, i gcuideachta a chéile, agus iar ndéanadh Aifrinn do Mhaolmhodhaigh tré dhúthracht san Chonvint lá féile Naomh Lúcáis sobhisgéal soiscéalaidhe, do ghabh gal éadtrom fiabhrais é, agus dá sguil sin dochuaidh do luighe ag déanadh fírinne de ráidhte an Scrioptúra adeir gurab earr bhrónach is dual bheith ar gach árdlúthgháire ar bith, acht nachar ghabh dólás anmhór cách tré thinneas Mhaolmhodhaigh ar an adhbhar nachar shaoileadear do bheith air acht gné laigfhiabhrais mheirbh
Gidheadh, dobhí fonn comh dian agus sin ar gach aon díobh a sheirbhís féin tré dhúthracht do thaisbeánadh dhó, farra a chomaoin do chur air, i riocht go dtigidís uile fá seach go minic dá fhios agus le friothóladh chuige ag tairgsin iomad luibheann cogaisighe agus neithe eile dhó, mar leigheas i n-aghaidh a thinnis
A dhearbhráithre, ar eisean leo, ní shaoilim riachtanas do bheith agam leis na neithibh seo atáthaoi do thabhairt dham (óir do thuig sé an bás do bheith ag teannadh leis): gidheadh, ní obfadh me uaibhse iad tré mhéad mo gheana oraibh
Ar mbeith, ámh, do na bráithribh dotháinig leis annsan don áit ag cur misnighe ann agus ag rádh leis nach facthas dóibh féin comharthaí ar bith báis do bheith air do láthair, do fhreagair Maolmhodhaigh agus adubhairt go n-éagfadh sé féin ar an mbliadhain sin
Cuimhnighidhse féin, ar sé riú, gurab é m'fhonn do shíor agus mailgios imirc do dhéanadh as an saoghal so um fhéil na marbh, lá atá anois i bhfogas dúinn
Atá an chuid seo de mo mhianaibh agam ar ball
Atáim arís ar an áit inar órduigh, agus inar iarr me go minic ar mo Dhia críoch do chur ar mo laethibh
Ní fhuil iomrall ná aimhreas ormsa do thaobh an té inar chuir mé mo dhóchas san chás so; óir mar do thogair sé mo thabhairt chum na háite le a raibh mo shúil, agus sin ar an aimsir d'órduigh me féin, atá dóchas agam nach eiteóchadh sé me fá n-a theachtaire féin
an bás do chuir chugam dom bhreith leis ina dháil féin
Do thaobh mo chorpáin, adeirim gurab insa mainistir seo Chlareval do thogh me roimhe agus toghaim anois leaba chille d'fhagháil dó agus do bheith aige go bráth
A leith mh'anama ámh, fágbhaim é fá oirbhire agus fá chúram nDé dá bhfuil greamuighthe ó nádúir gach aon mhuinigheas as féin agus chuireas a dhóigh ann do shaoradh agus do shábháil agus is móide m'fhuireachas agus mo shúil le trócaire Dé do theacht orm san chás do bhall giorracht an lae úd dham inar chleachtadh leis an Eaglais agus le creidmheachaibh beó an tsaoghail comaoin do chur ar mharbhaibh purgadóra maille re guidhe choitcheann do dhéanadh ortha ann
Go naire sin d'iarr sé an naomh-unga déanach do dhéanadh air, agus chum na sacraminte seo do ghlacadh go sollamanta d'éirigh sé as a leabaidh, d'fhágbhuigh sé an taleur árd ina raibh sé ina luighe san mainistir agus dotháinig sé anuas dá chosaibh féin don eaglais imeasc an chóimhthionóil, mar ar cuireadh an ola dhéanach air, agus iar sin do imthigh sé ar an gcoisidheacht céadna don áit as ar ísligh sé
Acht cheana, tar an mbrigh agus tar an luagaill seo do bheith ann, is é adubhairt sé nachar chian an bás uaidh, gion go mbudh fhuras sin do chreideamh acht a raibh de sheicréid an phoingc aige féin
Ní raibh, trá, mí-ghné ghlaislítheach ná truas ar a aghaidh, ní raibh a éadan ag casadh
Ní rabhadar a shúile ag mionughadh ná ag súghadh siar ina cheann
Ní raibh a shrón ag caolughadh
Ní raibh a bhéal ag stangadh ná ag crapadh
Ní rabhadar a fhiacla arn-a ndubhloscadh
Níor shearguigh a mhuinéal
Níor árduigheadar a ghuaille agus ní mó d'fhás teirce ar fheóil a chuirp, acht gach ball agus gach céadfadh ina stáid iomchubhaidh cheart féin mar do bhádar aroimhe
Ag so an phribhiléid dothug Dia dá cholainn agus ag so fós na buadha glórmhara do phartuigh sé le n-a ghnúis
gan ísliughadh, gan chlaochlódh do leigean ortha le linn an éaga féin; óir an deagh-chruth do bhí air beó, d'fhan an fhaicsin chéadna air, ní le linn a bháis amháin, acht fós dá éis, ionnas iar n-éag dó shaoilfeá gur beó dobhí sé, gion go raibh sé acht marbh
Caibidil 17
Ó támaoid, ar Bearnard, ar tí feasta ar an bpongc so do dheánamh ar an adhbhar, bíodh go dtángamar go sroigh so le Maolmhodhaigh, nach fuil faoi sin triall níos faide linn tairis seo, agus cé do chuirfeadh i n-iongnadh ar dhaoinibh moill do dhéanadh ón mbás
Agus go mór mhór cé le a mbadh éidir sólás d'fhagháil ar é féin do bheith 'na fhiadhain do láthair báis an deagh-athar Mhaolmhodhaigh
Acht cheana (ar Bearnard) dobhí searccumann ag Naomh Maolmhodhaigh agus againne aroile le linn ár mbeó agus dá bhrigh sin créad as a dtiocfadh don bhás féin ár ndeaghailt anois ó chéile
Go naire sin, a bhráithre (ar Bearnard) ná tréigeam ar an uair seo an té dotháinig ó Albain iarthair
ó Éirinn go sroigh an áit seo fá ár ndeagainn acht oidhiom agus éagam ina chomhluadar thríd an grádh dlighthear dhinn do bheith dhó
Dotháinig annsin chum cáich lá Samhna
féile uasal oirdheirc naomh an domhain i n-aoinfheacht
Adeir, ámh, an Scrioptúir gurab neamh-thráthamhail ceol i n-aimsir dóláis agus bróin
Budh dual agus budh éigean do mhanachaibh na háite sin, do réir gnáis agus riachtanais na féile onóraighe do thárluigh ann an oifige dhiadha do dhéanadh i gcantaireacht go ceolbhínn
Gidheadh, níor fhéadadar na bráithre toirmeasc ná bacghail do chur ar a súilibh san gcantaireacht sin, ó bheith ag sileadh deór ngoirt do chaoineadh a bhfir comhpháirte Maolmhodhaigh
Eisean, ámh, gion gur fhéad sé cantaireacht do dhéanadh mar chách, gidheadh, ní ag gol dobhí sé, agus créad fáth gola do bheith ag an té dobhí réidh ag ionnsaighe an tsóláis shuthain
Óir is againne amháin atá adhbhar bróin agus caoidheáin tré bheith ag fuireach abhus ó Mhaolmhodhaigh, farra gurab eisean amháin agus nachar bh'iad cách dobhí ag congbháil lúthgháire diadha na saoire dobhí ann suas, ar an adhbhar, an fhéil nachar fhéad sé d'onórughadh go corpardha, go ndearnaidh sé saoire dhi ó intinn, amhail a mhaoidheas an scrioptúir mar a n-abair sé go ndionghnaid smuaintighthe umhla an duine faoisdine don Tighearna agus go gcongbhaid fuigheall na smuaintighthe sin saoire ina onóir
Amhla sin do Mhaolmhodhaigh ar ndul, trá, d'ionstrumint a ghlóir i lagar agus i ndimbhrígh, do thairg sé dlisteanas na féile sin dobhí ann d'íoc le Dia go seicréideach ó chroidhe, acht nachar bh'éigceart eisean do chongbháil saoire na féile sin i n-onóir na naomh n-uilidhe ag a raibh sé féin dá bhreith gan mhoill ar siubhal i gcoinne bheith 'na measc agus díobh
Ar mbeith, trá, don tráthnóna ag dorchughadh d'éis oifige na féile do chríochnughadh agus an oidhche ag teacht ar cách, dobhí Maolmhodhaigh ag druidim leis an gcatmhaidin, agus cionnas nachar budh í réalta na maidne budh goire don té dobhí in earr oidhche a bheatha saoghalta do chaitheamh, agus le a raibh lá soillseach na beatha marthanaighe ag druidim
Gidheadh, d'árduigh annsin ainteas fiabhrais an fhir, farra a chorp do bheith arn-a mhaothughadh le dianalluis saothair do bheain bhain éigean an tinnis agus borb-phianta na colna as, amhail adéarthá go mbudh riachtanas dó a shlighe do dhéanadh thrí theine agus thrí uisce i gcoinne dhul d'fhagháil fionnfhuaruighthe an tsuaimhnis mharthanaigh
Annsin, ámh, do chuireadar cách a súil de ag tabhairt breitheamhnais marbháin air; agus, de sin, iar dteacht dóibh uile ar a chomhair d'fhéach sé go mallroscach ortha ag labhairt leó de ghlór mheirbh
A dhearbhráithre, ar sé, is ailgiosach an fonn dobhí ormsa an Cháisc dhéanach mo bháis do dhéanadh fribh san áit seo
Moladh mór agus buidheachas le mo Thighearna Dia nár dheonuigh mo dhóigh mhaith do dhul seacha tharm
Tabhair dod haire, a léightheóir, mar dobhí an deaghfhear fíréanda seo dearbhtha de thrócaire Dé, amhail agus adéaradh sé mar aon leis an bhfáidh, d'aimhdheoin na hoidhche do bheith ann nach raibh eagla air sin dorchacht na tíre thall do ghabháil treise air, acht gurab amhla dobhí urdhubhadh na hoidhche sin aige sin amhail budh soillse taithneamhach é
Agus, iar sin, ag agallmhadh go caoinbhriathrach le cách agus ag cur misnigh ionta d'iarr sé ortha cuimhne do bheith aca air, agus go mbeith an chuimhne chéadna aige sin ortha dá bhféadadh
Agus budh féidir, ar sé, óir creidim i nDia agus ní bhfuil éinní doidhéanta ag an gcreidmheach
Dobhí fós, ar sé, grádh agam do Dhia agus daoibhse, agus ní chliseann an charthanacht ar aoinneach
Agus le a chois sin ag tógbháil a shúl suas adubhairt sé: A Thighearna, a Dhé, caomhain agus dídin iad so ar an láthair ar t'ucht agus ar do shon féin, agus ní hiad so amháin acht tabhair cabhair agus fortacht do gach aon eile ar bith do ghabh le a ais feidhm agus seirbhís do dhéanadh dhuit tré m'oibriughadhsa agus tré mo shoighníomhsa
Iar sin ag cur a láimhe ar cheann gach aon san mball do raid sé a chaoinbheannacht uile dhóibh, agus, leis sin, d'iarr ortha a suaimhneas codaltha do ghlacadh, ar an adhbhar, ar sé, nach dtáinig m'uairse go fóill
De sin d'fhágbhadar é ar feadh tamaill
Gidheadh, dothángadar go grod arís dá fhios timcheall meadhoin oidhche mar do haithriseadh dóibh solas do bheith fá'n am sin san rae dhorcha
Agus leis sin dotháinig an cóimhthionól uile do gach leath dhe, ionnas gur líonadh an t-árus uile dhíobh ina thimcheall
Dobhádar mórán abbaigh do láthair annsin (agus gan labhairt ar phearsanaibh eile cléirceamhla riaghalta agus tuatadh) ag canadh psailm, himoineach agus caintiocha diadha eile mar óráid agus mar chomhartha déanach comairce agus báidh le a gcomhcharaid Maolmhodhaigh dobhí agá bhfágbháil agus ag triall uatha dá dhúithe ar neamh
Acht cheana, ag so d'aonfhocal an cás
Dochuaidh Naomh Maolmhodhaigh Ua Mongair, Easbog agus Leagáid apstalta na Rómha, fá shuan an bháis agus é ceathra ceithre bliadhna ar chaogad d'aois, arn-a thógbháil suas idir lámhaibh aingeal as lámhaibh Bhearnard NaomhAbb Chlareval agus as lámhaibh mórán abb eile agus daoine cléirceamhla riaghalta dobhí san láthair, gion go mbadh goirthe dá bhás acht codladh, óir dar leat badh sámhán codlata dobhí air, bíodh go raibh sé marbh gan comhartha ar bith éaga ina ghnúis fháilidh shoirbh, mar fhoillsiughadh ar an imtheacht shocair shéimh dorinne a anam neamhcháidheach as a chorp fíorghlan, agus go fírinneach, bíodh go rabhadar cách uile ag grinnamharc air ar uair a bháis, níor fhéadadar a fhios do bheith aca cé an pongc d'aimsir ar ar thastuigh sé tré a shaoire dobhí sé ó chomharthaibh báis agus an bás dá bhreith, ionnas nach raibh baramhail budh fearr ar an am sin le n-a thabhairt dó ná dá nabarthá go mbadh marbhán beó é, nó duine beó agus é marbh
Ar mbeith (mar do shaoilfeadh) beóshuaimhneach dá ghnúis amhail aghaidh dhuine ina chodla agus d'aimhdheoin nachar mhalartuigh seisean (mar deirim) a fhoirm ná faicsin deilbhe annsin, is mór an t-athrughadh agus an claochladha d'oibrigh sé i gcách ag glacadh bróin mhóir agus maoithe ó bheith ag amharc air; acht go bhfacthas dóibh scur do bheith ag caoidh tríd, agus de sin, maille leis an oifige agus leis an gcuimhniughadh budh hindéanta fá'n am sin air, do tógbhadh amach é as leabaidh a éaga ar ghuaillibh abbaigh agus dorugadh é don tséipéal
áit gnásamhail na hurnaighthe, agus, ar mbreith buaidh annsin do chreideamh agus do réasún cáich ar a ndoilgheas anbhrónach, dorinneadh gach ní le corp beannuighthe an Naoimh budh cóir do dhéanadh leis do réir órduighthe agus ghnáis na hEaglaise san chás sin
Agus go fírinneach ar dar leat budh héigceart an chiall gol iomarcach do dhéanamh fá'n mbás do thárluigh annso do Mhaolmhodhaigh Naomhtha, óir budh bás daorluaich a bhás amhail báis na Naomh eile ar a dtig an ríoghfháidh go ceanamhal, de bhrígh gurab mó budh samhalta le sámhchodladh é ná re bás dáríribh, agus gurab córa caladh subháilce na beatha fírinnighe do ghoirm dhe ná cuan baoghlach an anbháidhte
An gcaoidhfidh mise, máiseadh, (ar Bearnard) mo chompánach ionmhuin Maolmhodhaigh agus gan acht trom-chodladh air, agus fós gan de leithscéal réasúnta ag neach le n-a thabhairt ar scáth bheith ag gol san chás sin acht gurab gnás é
Má do chuir ár dTighearna Dia sáimhnéall ar a fhear cumainn ag tabhairt urlámhais a chómhfhlaithis féin mar aon le hoidhriughadh álaine ionmhuine dó, an dual dhamhsa (ar Bearnard) fáth tuirse nó tromchroidheacht bheaint bhaint dam féin as so, nó an mbia mise, ar sé, fá iargnó ar shon an té nach bhfuil de phudhair air acht é lán de shólás i seilbh aoibhnis an Tighearna
Ní hé, acht budh toghtha liom (ar Bearnard) bheith san inmhe agus ar an deagh-stáid atá anois aige san, gion go ngoilleann orm go tnúthach eisean do bheith mar atá sé
Do gléasadh, trá, annsin, órdmarbh, tórramh agus onóir ar anam an Naoimh Maolmhodhaigh, farra íodhbairt an Aifrinn do dhéanadh air
Dothug, ámh, Bearnard Naomh dá aire san gcruinniughadh dobhí san áit annsin buachaill easlán aga raibh a leathlámh marbh leis síos gan spreacamh ar bith
Do ghoir sé an buachaill chuige agus do chumail a lámh mharbh de mharbhláimh an easboig agus, de sin, ar an uair gan mhoill d'fhás anam agus a brígh féin i láimh an bhuachalla arís, óir na buadha beannuighthe dobhí san naomh le linn a bheó d'fhanadar ina chorp marbh iar n-éag, fearacht chuirp an fháidh Eliseus dothug a anam i n-athuair i gcorpán marbh do teilgeadh d'urchar air san uaimh ina raibh sé adhlaicthe
d'éis gur críochnuigheadh ámh gach oifige mharbháin budh dual do dhéanadh ar Mhaolmhodhaigh fá'n n-am sin, do hadhlacadh a chorp cáidh i séipéal Mhuire san áit inar iarr sé féin roimhe sin, ar an mbliadhain d'éis ioncholnaighthe Chríost míle céad cearchad agus a hocht, ar an gceathramhadh nóin den mhí November
A Íosa máiseadh mhaith bhúidh (ar Bearnard) is leatsa an taisce atá againne i gcumhdach uait, agus is leat an deagh-chiste atá fá ár nionchain
Atámaoid ag coiméad na taisce, an chiste agus an stóir seo dhuit i gcoinne aisig do dhéanadh i dtráth ortha ad láimh féin arís fá dheoidh, an tan iarrfas tú iad; acht go sírimíd ort a dhéanadh mar fhabhar dhúinn gan fios do chur ortha súd ná air sin acht maille re sinne a aos cumainn agus báidh do leigean is do bhreith ar aon imtheacht leis ina chuideachta, ionnas fá mar dobhí sé 'na aodh ionmhain agus 'na dheora deaghchéadfadhach eadrainn annso, go mbeith sé 'na threóruightheoir ghlaineolgasach ina shlighe annsúd anonn ar neamh, chum bheith annsin i gcomhfhlathas aoibhinn bioth-mharthanach fris tré shaoghal na saoghal
Amen
Agus adeir Bearnard, Naomh, Abb Mhainistir Chlareval, 'S leatsa an taisce atá againne i gcumhdach uait, Corp beannuigthe an Easboig úd, Naomh Maolmhodhaigh, Fear brataigh dhá chaiptín, 's nach iarrfadh duais, Do smachtaoibh lucht aindlighe gan baoghal i nguais
Tá duais agus stór ag an óigfhear Maolmhodhaigh Farra Peadar agus Pól i nglóir go bithbhuan, Mo shearcsa dhó is mo bhrón a dhíth uain
Gheall Dia dhósan mórán iolbhuaidh
Maolmhodhaigh nó Mulachlainn Ó Mongair St
Malachias or Malachy 1774
Aithris an bheatha so Naomh Maolmhodhaigh Ui Monghair do scríobhadh don Abb Bheannuighthe Bearnard san tsubstaint agus san tsuím chéille mar thairgeamar a chur síos annso
Do chúm sé mar an gcéadna seanmóir fhada fhoghlamtha do léightear san Oifige doníthear ina onóir gach bliadhain an dara lá de November san bhféil muinighthear as
Gidheadh, tar bheith don tseanmóir úd idir oibribh Naomh Bearnard d'fhágbhaidh mise í gan translation do dhéanadh uirthi i nGaodhailge agus gan a cur annso síos ar an adhbhar nach fuilid neithe nuadha innti seach mar atá san mbeathaidh fhéin, agus arís, mar nach facthas don Athair mhaith reverenseach, do Thomás Mesingham, a chur ina Florilegium inar scríobh sé an bheatha so Mhaolmhodhaigh, as Bearnard
Ní facthas dhamhsa dúthracht an deaghdhuine sin do shárughadh acht siubhal ar a lorg san chosán chéadna 's gan dul thairis
Gidheadh, atá an tseanmóir úd le a léaghadh ag an té thoigeóras i n-oibribh Naoimh Bearnard agus is leor liomsa sin
Dorinne fós an Naomh Maolmhodhaigh seo tarngaire ar uimhir na bPápaí dobhí le teacht agus le suidhe i gcathaoir Peadair san Róimh ó'n bPápa Celestinus Secundus do mhair ar an mbliadhain d'aois Íosa ár dTighearna míle céad cearchad agus trí go sroigh Petrus Romanus, comharba déanach Pheadair i gcathaoir sheacht-gcnocthaigh na Rómha le linn Chríost ár Slánuightheóra do theacht i ndeireadh aimsire, do bhreith breithe ar bheódhaibh agus ar mharbhaibh
Is fíor nach sloinneann Maolmhodhaigh aon Phápa den uimhir réimhráidhte ina ainm díleas féin acht go doighchiallach fothdhorcha
Gidheadh, do chuir bráthair cóir d'Ord Priostur Alphonsus gluais léar-thuigseach ar na fáthanmaibh úd ó Celestinus Secundus anuas go sroigh Urbanus dobhí ann le linn agus annsa mbliadhain míle ar chúig céad ar nóchad
Dogheóbhthá na fáthanmanna so le a léaghadh ag Thomas Mesingham ar shálaibh beatha Mhaolmhodhaigh reimhráidhte, acht gurab as Arnoldus Wion, Lib
2nd, Ligni Vitae, cap
40 pag
307 bheanais seisean iad, óir ní bhfuighmíd iad ag Bearnard ná luadh ortha
Do scríobh arís Naomh Bearnard ceathra hEpistile léaghanta diadha ina dtig ar Mhaolmhodhaigh beannuighthe
An Epistil is déanaighe do scríobh sé dhíobh súd, is í atá síos ar tús aige imeasc na coda eile dá Epistilibh, is iar n-éag do Mhaolmhodhaigh do scríobh sé í so chum manach bráthardha Éireann, ag cur sóláis ortha san mbrón mór do ghabhadar tré bhás Maolmhodhaigh, agus is í an t-aonmhadh hEpistil déag ar trí chéad dá Epistilibh eile í
Is ar mbeith beó do Mhaolmhodhaigh do scríobh Bearnard na trí hEpistile eile chuige
Atá an chéad Epistil díobh so san 315 áit, an dara hEpistil san 316 áit agus an treas Epistil san 317 áit
Dogheobhthaí na ceathra hEpistile seo i leabhar Epistealach Naomh Bearnard farra go gcuireann Dochtúir Uishear síos iad aige féin as Bearnard san leabhrán dá ngoireann sé Sylloge Epistolarum, acht gurab leór liomsa an méid seo d'eolas do nochtadh don léaghthóir ortha
FINIT 20th of Augt
1774
Aréir Cois Leasa is me Tnáite Fann
Fonn: Páistín Fionn
Uilliam Abson cct
Bheidhleadóir a bhí 'na chomhnuidhe i gCorcaigh, 1775
Aréir cois leasa is mé tnáite fann, Gan spéis an aitios ná trácht air ghreann, Leam thaobh gur dhearcas an páistín fionn, Ba gheaneamhail ciúin tais a gáireadh
Bugh dréimreach bachallach fáinneach fionn, A craobhfholt daiteadh go sáil air síubhal, A claonrosg ghlasa gan cháim mar dhrúcht, 'Sa mala bugh chúmthadh le haireamh
Bhí sgéimh an tsneachtaidh go hálluinn úr, Le caoradh a caismirt do ghnáth na gnúis, A béal binn mealla na ráidhte cciúin Bugh bhlasda do sgrúdach gan ráthfladh
A haolchrobh leabhair gan cháim air domhann, Air théada spreagach gach dán le fonn, Céad tréith le sealladh me tláth lag fann, Tréim aisling gur mhúisgleas le sámhghean
A spéirbhean chailce na mban dlúith fionn, Lead' taon toil aithrise lán stair dhúinn, Créad an fearann an táird nó an dún Ór ghaibhise chughainne le grásaibh
An tú Venus chailce do pléidhidh an túbhal, Nó Helen measardha, ó'n nGréig thar srúil, An béith lear' cailleadh na táinteadh dúbhach, Sular taisdil na tríuchadh le Paíris
An tú Déirdre an aingir gheal áluinn úr, Thug Naois go fearannta as Clár-Luirch uainn Nó Meidhbh chuir dragainn go tláith an iúir An ainim duit Úna nó Áine
Is caomha d'fhreagair an paístín fionn, Ní haon dár chanais atá agud ann, Acht béith an aislinn mé taínniadh chughad, Aig aithris rún duit le háthas
Cidh traochda measdar bheith tnáite fann, Ár Cséarlas ceannasach caighmear clúimhuill, Tá teacht an gradam gan spás thar srúill, Sa ghasra thrúpeach dá ghárda
Sin traochda Bagmhell, tá Maud go fann, Is gach aon don aicme thug lánneart míomhann Bombré Tenson is Parcer cam, Lear chailleadh gan chionnta na ráibhchoin
{N RepNov1 183-192} {L 185} {B 1776c 18D} {G L} {U 0359} {C Prós} {M 8} Támuid, a Chrístdaidhthe ghrádhacha, re haithne na hEaglaise, ar aonláthair insan lá bheannaighthe so re Dia do adradh agus do mholadh, fá gach uile bheanacht agus maitheas do thiodhlaic sé dúinn, agus go háirighte ar feadh na seachtmhuine so do chuaidh thorainn
Támuid a geann a chéile fós; lé ar nimpidhe do chur dá láthair go mbeith buan dúinn in a Ghrása agus ina Chobhair agus a ghuidhe go dúthrachtach go maithfeadh dhúinn, tré na mhór-thrócaire, na coirte ina rabhamar ciontach, san aimsir do chuaidh thorainn; go siltheadh fós a Ghrasa oruinn lé ar mbeatha do leasughadh go hionraice; go soillseochadh sinn lé lán-eolus ar gach ní as dual dúinn do choimhlíonadh; congnamh an Spioraid Naoimh do thabhairt dúinn le na dhéanamh re dúthracht agus re teasghrádh
O fhásus gach uile shubháilce ta riachtanach dhúinn, ó eolus letheadach na narteagal Creidimh tá d'fhiacha oruinn do chreideamhain; ós ceart dúinn fós, ar mbésa do stiuradh le dlighthe Dé agus a naoimh Eaglaise agus ós dual oruinn ar nimpidhe, tré urnaighthe dhúrthachtaich do ofráil, ris no conganta d'fhághail bhior ga síorraidhe deasbhaidh oruinn
Tá sé ceangalta oruinne (Aodhairidh na hEaglaise) ar a bfhuil d'fhiacha freagra do thabhalrt daoibh ar na nethe so in a bfhuil bhar leas síoraidhe buan cheangailtidh
1
San chéd chás, bí a fhios agaibh gurab é an Creideamh lár agus bunadhas bhar slánaighte, agus gan Creideamh nách bhfuil cumhacht ar bith againn serbhís Dé do choimhlíonadh, gurab toirbhirt ó fhlaitheas ós cionn na nádúire é, le gcreidmid go neartmhar gach uile Artegal do nocht Dia dha Eaglais Chatoligach, agus gurab iad na harteagail chédhna aitheantar dhúinn, gan dispensáid ar bith ionta, las an Eaglais Chatoligach Rómhánach
Faoi phéin chaillamhna na beatha Síorraidhe tá d'fhiacha oruibh na príomh-Arteagail so ar ndiadh do chreideamhain go hiomlán, agus ar an adhbhar sin, as riachtanach daoibh aire phuncamhail do thabhairt daibh, agus a ndaingniughadh go láidir an bhar nintinn
Chédus mar sin, caithfidh sibh a chreideamhain go bfhuil aon Dia uile-chomhachtach ann, do chruthaigh le na mhórthiodhlaice an domhan so as neamhní, agus a bfhuil ar feadh an domhain
Do chruthaigh sé sinne, a dhearbhráithreacha, agus do aitigh sé sinn ar an talamh so, ní le saidhbhreas sgaoilteach, neamhbhuan, do chruinniugadh, ná le haoibhneasa phacamhla an tshaoghail so do shealbhúdh, acht le heolus do bheith againn air féin, le ar ngrádh do bheith air tar gach ní, agus a sheirbhís do dhéanamh; agus ar mhodh so, go dtuillfeadh sinn, le na Grása diadha, saidhbhreas buan substainnteach Flaitheasa, agus sólás ina fhiadhnaise féin tré shaoghal na saoghal
Tá trí pearsonna dealaighthe an so Díodhacht: an tAthair, agus an Mac, agus an Spiorad Naomh
As Dia an tAthair, as Dia an Mac, as Dia an Spiorad Naomh
Atáid cómhionann in gach ní, gideadh as aon Dia amháin an tAthair agus an Mac agus an Spiorad Naomh
Ar dTighearna Íosa Críost príomh-ghin an Athar, agus an dara pearsa don Tríonóid tréadhorrtha, do glac colann daonna air ar son, a mbruinn na hóighe beannaighthe tré obair rúndiamhrach an Spioraid Naoimh
Air ar son-ne go gineadh é, ro dhoirt a fhuil (ar nach feidir a luach do mheas) ó chran na Chroiche, re sinne do tharraing ó sglámhaidheacht an Diabhail agus an pheacaidh; agus le haoibhneasa Flaithis Dé (tai ós cionn gach uile thuarasgbháil) do cheannach dúinn
Air an adhbhar sin, re rún daingean ar feadh ar mbeatha, agus le hucht ar mbáis, do beith calcaidh agus láidir insan gCreideamh so, agus le humlacht iomlán intinne don Eaglais, ar neolaidhe nádh rachaidh choidhche ar seachrán, abramaid an so
Creidim an Dia Athair uile-chumhachtach, Cruthaightheóir Nimhe agus talmhan, agus an Íosa Críost a aon Mhac ar dTighearna, do gabhadh on Spiorad Naomh, geneadh ó Mhuire óigh, dfulaing an pháis fó Phont Piláid, do crochadh, fuair bás, do hadhlacadh; chuaidh síos go hifreann, do éiridh an treas lá ó marbhaibh, chuaidh suas ar neamh, tá na shuidhe ar dheis Dé Athar uile-chumhachtaigh
As sin thiocfas do bhreithe ar bheódhaibh agus ar mharbhaibh
Creidim an sa Spiorad Naomh, an naomh Eaglais Chatoligach, Comann na Naomh, maitheadh na bpeacaidhe, eiséirghe na gcorp, agus an bheatha mharthanach
Amén
Acht, a dhearbhráithreaca, ó nach bfhoghnann Creideamh dha ionraice gan a bheith lasdaigh ris na ngrádh, agus beó ó dheaghoibreacha, caitheam ar ndícheall do dhéanamh re eólus do beith againn air gach nidhe as dual dúinn, agus mur sheirbhíseacha dísle, gach a bfhuil an ar gcumhachta do dhéanamh ris na dualgais sin do chur a dtarbha agus a bfriotal
Caitheamaoid do réir radha ar Slánaightheóra naomtha na haitheanta do choimhlionadh, mádh is mian linn dol asteach insan mbeatha shuthuin
Here the priest will repeat the commandments of God, &c
{C Fil
} NA DEICH nAITHEANTA Creid, a mhic, an Dia go glan
Ná tabhir ainm Dé gan adhbhar
Coiméad an tShaoire mar as cóir
Dod athair stod mháthair dein onóir
Ná déin marbha, goid ná drúis, Ná fiadhnaise bhréige a naenchúis
Ná santaigh bean nach leat féin, Clann duine eile nó a áirnéis
AITHEANTA NA hEAGLAISE Coiméad gach Saoire go beacht, Agus déin Oifreann innti d'éisdeacht
Troisg an Carghus go glan glan, An Uigil, agus trosgadh na hanaman
Ná tamhail féoil le do phroinn, Dia hAoine ná dia Sathairnn
Tré bhith shíor ná bíodh sibh Aon bhliadhain gan Faoisdin
Corp Chriost an Domhnach ria gCáisg, Caith lá éigin go Mioncháisg
Ná déin banais na dáil
Ó thús Carghais go Mioncháisg, Agus ó thús Advent go grod, Go dhá lá dhég d'éis Nuadhlog (A) {C Prós} Le coimhlíonadh na naitheanta déanfam gach deagh-obair tai riachtanach dhúinn agus seachonam gach uile chinel uilc; agus gan amhrus ar bith, níl olc ann acht an peacadh amháin
Caitheamaid, mar sin, bheith ro choimédach gach uile pheacadh do sheachnadh, agus go háirithe gach uile pheacadh marbhtha shladas Grása Dé ón Anom, agus thruaighligheas é don Ég síorruidhe
Go mbeith a fhios agaibh mar sin, gach olc is cóir dhíbh go spesialta do seachnadh, agus go mbeith cumhacht agaibh faire do dhéanamh an aghaidh ionnsaighthe agus cealga an droch spioraid, aithreosadh mé dhíbh na seacht bpeacaidhe marbhtha, ní hé amháin go bfhuil siad doilgheasach agus marbhthach ionnta féin, acht go bfhuilid na gceann thoibreacha ó sileann ar míbhésa spioradálta, agus gach mífhortún da dtig oruinn
1
Díomus
2
Saint
3
Drúis
4
Tnúth
5
Craos
6
Fearg
7
Leisge
2
Agus do bhríg nach bfhuil sé an ar gcumas na haitheanta do choimhlíonadh, sinn féin do sheachnadh ar pheacadh, ná ar ndualgus spriodálta do chur a sochar, mur bfaghmoid congnamh ó Ghrása Dé tré na mór-thrócaire; as ro riachtanach dúinn usaid do dhéanamh do na meadhna do dheachtaidh Dia féin dúinn, le na bheannachta agus a Ghrása do dhortadh anuas oruinn
Agus as iad na meadhna so, Urnaighe ghnáthac umhal, coiméd a bheith gníomhac ans na trí subháilce diagha; Creideamh, Dóchus agus Grádh, maille le Sacrament na haithrighe do ghlacadh leis na conduir riachtanacha, agus fós, Sacrament Cuirp agus Fola ar dTighearna Íosa Críost
Na Sacramentibh do dheachtaidh dhúinn ar Slánaightheóir Íosa Críost, as iad na braighille as ionmheasta dhá thrócaire dhúinne na Peacacha, agus an comhartha as mó ar a grádh don Eaglais go hiomlán
As iad so na slighthe beannaighthe re bfhaghthar a Grása agus na meadhna prionnsabálta le gceangaltar dar nanmonna na hefeachta, agus gach uile mhaitheas fhásas dúinn óna ég agus óna pháis
Dhá brigh seo, ó thig ar Slánughadh ó usaid cheart na Sacraminntibh agus o nach féidir linn a nglacadh, re sochar, mur a rabhamar chéudus sáitheach ullaithe, a tá sé tar gach ní riachtanach dhúinn Oideas fíre dfhághail ar na conghialla bhaineas dóibh, agus na miana as dual dúinn do thaibhairt linn, re na nglacadh le toradh dhar nanmonna
(Here the Priest will repeat the Sacraments, &c
)
Re sochar an teaguisg so d'fhághail daoibh, a Chrístaidhthe ghrádhacha, agus la trócaire Dé do gnodhadh dhúinn tré impidhe agus tré urnaighthe, agus fós, le na grása agus a bheannachta do dhortadh oruinn, ceanglamuid ar miana agus ar nintinn le miana agus intinn ar Slánaigheóra naomtha
Agus ris féin agus tríd féin, teilgimid sinn féin sios ós coinne suidhe na ngrás ag ofráil suas ar nurnighe ó croidhe go chráibhtheacht air ar son féin agus ar son an chineadh daonna go huile
Agus chéudus guidfeam ar son Eagluise Chríost go hiomlán, le go ndéanamh gach neach a bhaineas leithe, ainm Dé do ghlórughadh an gach uile rann don domhan, ina bheó agus an uair a bháis
Guidhmid fós, ríoghacht a Ghrás, a Chreidimh, a Dhóchusa agas a Grádha neamhda do leathnugadh frí gach tír don chruinne, agus go nglacadh sealbh ar gach uile chroidhe, agus go mbeith an domhan go hiomlán cómhaontach an grádh dha naomhthoil, amhail mar táid na naimh a bhflaitheas
Guidhfeam fós air son ar bPríomheapspuig, ar bPréláid, agus gach Eapspog eile agus aodhaire san Eaglais, agus ar son na cléire go hiomlán, go ndeonaidheadh Dia a anacall agus a chobhair dóibh agus a dtabhairt ar a mhian féin
Guidfeam ar son an rígh agus an fine ríoghda agus gach uile neach taoi a mórchéim fútha, leanam beatha shocair shíodchánta faoi na stiuradh, in obreacha diadhgha agus a bfiréntacht
Guidfeam fós ar son Phrionsaidhe na Críosdamhlacht agus a gceinnfeadhna uile; le Dia dha mbeonnuadh le gach Soillse agus Grása tá riachtanach dóibh le gach dualgus dha bfhuil orra do choimhlíonadh, re a gcroidheacha do eidircheangal a síothchain, agus go seachonadh ón gCríosdaidhacht agus ó lucht na noilen so go háirithe, sgiúrsaidhe sganracha cogaidh, plágha, gorta, tírchrathaighthe agus a samhail sin do mhishana
Guidhfeam fós ar son ar naithreacha agus ar máithreacha, ar gclann, ar lucht gaoil, ar gcáirde, agus ar bfhóghaintigh, agus fós air son ar náimhde, le go dtionntóchadh Dia a gcroidheacha agus a thrócaire do dhortadh orra agus go ndeonaghadh a Ghrása neamhdha don chineadh daona uile
Cuirfeam suas ar nimpidhe le húmhlacht agus dúthracht go dtíonntóchadh Dia air féin na daoine tá ar dhíth creidimh agus na hanmonna bochta ar feadh an domhain tá a staid dhoilghiosach pheacaidh marbhtha, agus go háirighthe an mhéid atá a láthair isan bpobal so, go saoradh Dia, in a mhór-thrócaire, iad ón olc sin as díobhálaigh san domhan agus on mbás sganrach, on mbretheamhnus agus ón Ifreann taoi dhá leanmhain go dhian, an seal a mbid isan stáid mhífhortúnach sin
Le críochnúghadh ar dteagaisg dhíbh, a dhearbhraithreacha ionmhaine, guidhfeam air son na bfhíoréan a bpurgadóir go maithfeadh Dia a bfhiacha dhóibh, a saoradh óna gcuibhreacha, agus dorsa na síthchána agus na sgíthe síorraidhe do oscladh dhóibh
Ris na miana so aithreosam an so oráid ar dTigearna, an Paidir, agus dhéanfam iodhbairt naomtha an Aifrinn do ofráil suas tar éis sinn féin do ollmhúghadh ris na hechta Croidhbhrúghaidh, Creidimh, Dóchusa agus Gráidh ar ndiaidh
Echt Croidhbrúghaidh
O mo Dhia, tá doilgheas ó chroidhe orm, gur thuill mé d'fhearg, le d'aitheanta naomtha do bhriseadh, óir tá mo grádh ort ós cionn gach uile ní ar a domhan
As tú mo mhaitheas tar gach maitheas
As tú mo thosach, agus as tú mo chríoch
Ta rún diongmhálta agam re congnamh do Ghrás gan dfhearg do thuilleamhain feasta re mo ré, agus gach uile ocaid pheacaidh do sheachnadh re ndénfainn dfhearg do fhadódh, san aimsir a taoi rómham
Echt Creidimh
Ó mo Dhia, creidim go neartmhar gac uile arteagal theagusgas do naom Eaglais Chatoligach dhúinn le creideamhain, air an adhbhar gurab tú féin (an fhírinne neamh-sheachránach) do nocht dúinn na harteagail sin
Agus ó mo Dhia, tá rún láidir agom bheith seasmhach anso gCreideamh so, ar feadh mo shaoghail agus a nuair mo bháis
Echt Dochusa
Ó mo Dhia, atá tú uile-chumhachtach agus uile-thrócaireach, taoi Dóchus agom tré thuilleamhna agus luaidheachta mo Shlánaightheora Íosa Chríost, go tiodhloicfair do naomhghrása dham, agus maitheamhnas mo pheacaidhe air an tshaoghal so, agus an ghlóir shíorruidhe do gheallais go trócaireach san tshaoghal le teacht (do gach aon choimhlionas na deagh-oibreacha) do aithean tú orainn, agus tá rún agomsa do choimhlíonadh go brighmhar, le do chongnamh neamdha
Echt Gradha
Ó mo Thighearna Dia, gráidhim thú thar gach ní, re mo chroidhe go huile, mar as maith thú thar gach maith, mar as iomlán thú ós cionn gach meas, in gach uile naomhchailaídheacht, agus gurab dhuitse amháin as dual mo príomhghradh, agus mar gheall ortsa gráidhim iadsan uile air ar chuir tú aithne orm mo ghrádh do thabhairt
(Let the priest here announce to the flock the Indulgences annexed to these Acts ) (B) Ar nAthair atá air neamh, &c
Triallfam anois, a Dhearbhráithreacha, chum Iodhbairt naomtha an Aifrinn do cheileabhradh, agus mo athchuinge oraibh bhar gcrábha do thabhairt libh, le na thoradh agus a thairbhe d'fhághail daoibh; in nainm an Athar, agus an Mhic agus an Spioraid Naoimh
Amén
A Chatoligidh ionmhain Éireann ag sin daoibh, le na bheannachtain, Teagusg Athchomair, deachtaigheadh do rath bhar nanmanna la Dr
Séan Mhic an tShaoir, Ard Eapscop Átha Cliath agus Ghlinne da Locha, Cómharba Lorcain uí Thuathail, Príomhaidh agus Ardcheannach Éireann; (C) agus guidhidh sé oruibh ruinnpháirt d'fhághail an bhar nurnaighthe
An athchuinge chédhna ó Chathal ua Chonchabhair, ó Ath na Gcarr, ro tearraing an Teagusg so ó Bherla go Gaoidheilg choitchinn san mbliadhain so an Loghaidh cheachtarrha, 1776 (D)
A Ghéaga Cumainn Fonn: "Washington's Frolic" nó an seanfhonn úd "An fear buile gan bhríste" A ghéaga cumainn na nGael gcumais de shaorcheap mhuireannach Míleadh tá tréithlag tuirseach ag plé le bruscar, gan réim faoi urchall cíosa, sin scéalta sonais do théarnaigh chugainn i gcéin tar dromaibh na díleann go bhfuil méirligh mustair go déanach gonta ina mbéile fiolair is faoileann
Is fonn 's is aiteas liom Howe is na Sasanaigh tabhartha, treascartha choíche, is an crobhaire, Washington, cabharthach calma i gceann is i gceannas a ríochta; sin amhais ag screadaigh gan chúil gan charaid gan trúip ná barcaibh ar taoide, faoi Shamhain go dearfa búir na Breataine i bponc faoi thearmainn Laoisigh
D'éis an chluiche seo Éire léigfear dá céile dlitheach ceart díleas, an féine fuinneamhach faobhrach fulangach, Séarlas soineanta Stíobhart; beidh réim ag filí is go saol an iolair cead féir is uisce ag Gaelaibh, is na géaga ag filleadh re héigean duille is na héisc ag lingeadh as a líontaibh
Go saor im fhochair le méin dom fhoclaibh ag déanamh an ghortha seo a mhaíochan, an té gan dochma nach ngléasfaidh portaibh go séidtear gothaibh a phíbe; taoscam srothaibh de dhaorphunch thorainn is réabham cornaibh fíon breac; a Thraolaigh, brostaigh leat Méabh Ní Chrotaigh agus claon do chosa chum rince
2
Séamas Ó Dálaigh cecinit ag freagradh D'fhág na flaithibh is na fáidhibh feasach bhí tráth i bhfearann Loirc líonmhar le fáil a marbhna i bpár 's go beachtaithe sárcheart tarranta scríofa, ar dháil an chatha seo ar chairde Chailvin tharla i mBoston i gcoimheascar, gan spás go gcasfadh go bláth i mbailte poirt cáidhshliocht calma Gaeil ghlais
Gach fánach mhaireas d'fhuil Chártha' Chaisil is a mbráithre cartadh thar taoide, ó táid ag tarraingt is ag trácht abhaile tar clár an chaise go buíonmhar, le gairdeas glacaídh do láimh bhur n-airm go gardach gaisceamhail gníomhach is ná fágaidh baitheas ar bhráid ag bathlach ná cnámh gan gearradh sa choimheascar
Faoi Cháisc beidh scaipeadh agus rás ar Ghallaibh, gan sámhbhrog seascair ná síol stoc, is in áit na namhad beidh táinte, geallaim, de shárfhuil mhaithchine Mhíleadh; tá an cairde fada is sinn cráite in easpa gan fáil ar fhairsinge dí againn go trácht tar caladh don mháil gan ainm, is a shláinte tabharaídh timpeall
3
A ghéagaibh gníomha Choinn is Eoghain Fonn: "Níl 'na lá, tá 'na mhaidin" A ghéagaibh gníomha Choinn is Eoghain, chím faoi cheo gan treoir gan tapa an daor nó an díth libh suim an sceoil mar cloíodh sa ghleo seo slógh na Breatan
Ba gheal an lá in Inis Fáil dá mbeadh bráithre Dé 'na gcealla, éigse is dáimh saor ó cháin, Gaill ar lár is Gaeil 'na mbailtibh
Cé docht bhur gcéim ag plé le cíos, gan réim ag ríomh le maoraibh measta, is feas i ngaobhar dhaoibh séan is síth, saorgacht, saoirse féir is fearainn
Gach gliaire Gaelach bríomhar buan is gach groífhear suairc gan séad gan taisce, faigheadh a chlaíomh go líofa luath: seo an chaoi is an uair chum caortha cogaidh
A laochra tréan de phréamhshliocht Niúil tá i bpéin ag tnúth gan réim bhur n-athar, ná tugaídh béim ná céim ar gcúl go ndéantar amhais an Bhéarla 'threascairt
Táid thiar dá séideadh ag Wayne is ag Green, thoir dá snoí ag Hyder Ali; ní díon do Chlinton cnoc ná coill; bhí ruathar poill is péiste ar Arnold
I mbarcaibh ghliadh sa grianoileán sin cíortha cáite eastát na Sacsan, Washington gan chiach gan chás is an diabhal go brách ar Chornwallis
Cé tréan ar toinn mar maítear leo Hood faoi sheol ag fóirthín Rodney, beid réabtha síos gan laoch gan lón re grásta an Treoin ba cróga i gcuradh
Gach gléghas grinn ler bhinn mo sceol suíodh im chomhair ag glaoch na meadar; déanam ríl ghrod foinn is ceoil, bíom ag ól go tíocht don mhaidin
TEXT f
174 r
COGADH SAGSANA NUADH SONN
Intro
Ag so nar ndíagh cúntas cruin do bheir Seosob Ó Dimusa air ár tóigbadh, air ár marbhad, sair ár lotaig, a Sagsana Nuadh, le lín an cogadh: do reir leitir ó Bhaltimore san mbliagain 1778
1 Ag Lexington sag Concord
Triúr ar dhathad marbh, deichnamhar air trí fithid lotaighthe
2 Ag Buncers Hill, seisear air dathad air seacht gcéad marbh, deichnamhar air dathad air aon chéad deag, lotaighthe
3 Ag Ticonderóga Saint Jons, is roimh Chébec
Duine is cheithre fithid word erased marbh deichnamhar is céad lotaighthe dathad air trí céad tóigbhad
f
174 v
4 Na Laces le general Árnold triúr déag air dathad marbh ceathrar air trí fithid lotaighthe
5 Ag Sullivans Island seacht bhfear déag air cheithre fithid air cead marbh trí fithid air dá chead lotaighthe
6 Ag ná word erased Sédars a gCanada dathad marbh deichnamhar air trí fithid lotaighthe
7 Ag Norfólc naonamhar air fhithid ar chéad marbh cúigfhirdéag air trí fithid air chéad lotaighthe dathad toighbadh
8 An iomad buailtaibh san Long Island dathad air ocht gcéad marbh séigh chéad air mhíle lotaighthe cuigfhir air trí fithid toigbadh
9 Ag Harlem is ag Hell Gate, seisear déag air fithid air dha chéad marbh seachtbhir déag air dhathad air chéad lotaighthe naonamhar air dhathad toigbadh
Ag f
175 r
10 Ag New Yorc, is ann am teacht a dtír ann, seacht bhfir déag ar dathad marbh céad lotaighthe
11 Ag na White Plains deichnamhar air dhathad marbh deichnamhar air trí fithid air ceithre chéad lotaighthe dá chéad toigbadh
12 Ag Fórt Washington naoi gchéad marbh cuig chéad air mhíle lotaighthe
13 Ag Fórt Lee fithe marbh cúigfhir déag air fhithid lotaighthe
14 Ag Trenton cúigfhir deag air fhithid marbh trí fithid lotaighthe ochtmhar air dhathad air naoi gchéad toigbadh
15 Ag Prince toun ceathrar déagh air trí fithid marbh céad lotaighthe
A Ród f
175 v
16 A Ród Bhoston, le commodore Harding
Dó déag air dhathad marbh deichnamhar air cheithre fithid lotaighthe deichnamhar air dhathad air seacht gcéad toigbadh
Tógaidhthe de loingios, deichnamhar air ceitre fithid air trí chéad
17 Ag Danburí, trí fithid air dá chéad marbh deichnamhar air dhathad air trí chéad lotaighthe
18 Ag Iron Hill, naoinamhar déag air dathad marbh cheitre fithid lotaighthe fithe toigbadh
19 Ag Brandy Wine, ocht gcéad marbh deichnamhar air trí fithid air aon chéad déag lotaighthe
20 Ag Reading Road, le general Maxwell dathad marbh trí fithid lotaighthe
21 Ag Staten Island le general Sullivan ceathrar déag air cheitre fithid marbh deichnamhar air dhathad air chéad lotaighthe ochtbhfir deag air trí fithid air dá chéad toigbadh
Ag f
176 r
22 Ag Bennington, naoi gcéad marbh trí chéad air mhile lotaighthe deichnamhar ar fhithid togaidhthe
23 Ag Fort Montgomeri agus Chlinton, cheithre fithid air chuig chéad marbh seacht gcéad lotaighthe
24 Ag Fort Miflin is Red Banc; ochtar air fhithid air trí chéad marbh triur deag air dhathad lotaighthe cheathrar air cheithre fithid togaidhthe
25 De arm Bhurgoyne, céad agus fithe chéad marbh seisear air fhithid air aon chéad déag lotaighthe dó déag air trí fithid air chúig céad air chúig mhile togaidhthe
26 Tógaidhthe roimh shócrú aon chéad déag
27 Marbh san iomlán ceathrar déag air céad air naoi mile
28 Loitighthe
Aon mhíle déag
29 Tógaidhthe seisear air trí fithid air ocht gcéad air naoi míle
An tiomlán; ceitre fithid air naoi gcéad air naoi míle agus fíthe
CHRIOCH
BÚRDÚIN BHEAGA Ná caigil 's ná cath ar fad do sholáthar, Taisg chun caite, is cath chun cimeáta; An té chathas go leamh beig i n-easba gearánach, 'S an té chathas mar ghlacas, 'sé beart is folláine
Molan an saol an té bhíon grámhar cóir, Is molan an chléir an té bhíon páirteach leó; Dar solas na gréine
isé mo rá go deó Go molfad-sa féin gan bhréag an t-áth mar gheód
A lucht taisgithe an airgid 's an ghann-bhí ar bórd, Is eaglach d'úr n-anamnaibh gur cam-shlí gheóid; Ní taise as don aicme sin do bhronn puinn óir, 'S do sgaip a gcuid go rabairneach i mbrandaí is beóir
Níl daonnacht i nGaeulaibh mar d'imigh a mbáth, 'S mar do thréigeadar an fhéile 's an creideamh do b'fhearr; Ní bhíon géille d'aenneach gan gustal 'na láimh, 'S ní bhíon gaol ag aenne le duine gan áird
Deoch gan dram is lag an t-ól, dar linn, Ach deoch is dram 's a dteacht ar bórd do shíor; Ní deoch gan dram, 's ní dram gan ól na dí, Ach deoch is dram is deas an t-ól an dís
Dáilean piunt beag piunt dá éis gan mhuill, 'S gur gnáthach piunt ar phiunt ag glaoch arís; A chrá don phiunt ghlas chúng le dtraochtar buíon, Gan lámh, gan lúth, gan chúnamh céille ar baois
A óigfhir ghrinn, ná bí-se it óileánach, 'S don Róimh má thír-se, bí-se id Rómhánach; Nú pé ar bith tír 'na mbír-se ag ól táirne, Ar nós na buíne bí-se nó-bhearrtha
Ó raideas-sa grá do ghrá mo chroí, fáríor
Is gur cheangail a grá mo ghrá na chlí fá dhíon, Ní ghabhaim, le grá dhi, grá do mhnaoi ná mhaoin, 'S ní mheasaim gur grá mo ghrá má bhíon grá tríd
Is meata don bhás gan bás do shíor-shá im chroí, Ní heagal dam bás, mo bhás ní díobháil dí; Do b'fhearra dham bás ná an bás gach aon-lá 'om shnuí, 'S go measaim nár bhás mo bhás is í dár gcaoi
Tá buige agus gile agus finne agus fuaire id chorp, Mire agus muille agus gluise gan gruaim id rosg, Truime agus cuime agus cuise agus cuan it fholt; Do chuiris, do mhillis, do bhuinis dem shuan me anocht
Tóir fé neara n-ar mealladh tu, a ógáin fhinn, Ón nglór binn blasta do chanaid na hógmhná linn, Is fós go bhfeaca-sa i meamram nó fá sgríobh Gur óna gcaidreamh is measa ar bith mórán díobh
Do bhrí a dteagaisg, gach amaid, bíd mí-eólach, 'S is fíor ná gabhaid le malairt na slí ar tógadh; An dlí do leanaid 'sí an bhanaltra chínn rómpa, 'S do chím an t-athir 'na leanbh ar díth eólais
A fhir iaras go ciallmhar do shaora i mbaol, Gaibh riaghail, lean briathra Mhic Dé 's na naomh; Más mian leat bheith diaga, ná géill don tsaol; Dhá thiarna do riara ní héidir d'aon
Non licet in hac vita bheith parcus duairc, But briefly still giving as spaga an chruais; A Íosa, a los piden do-bheir talainn uait, Déin maoineach ar an saol so don tsagart chruaig
Is trua don duine ná tuigean a chúrsa féin Is fuaire an inid a gcuirfear fé chúdach é, I n-uaimh chaoil chumhaing gan chumas do a únfair féin, 'S a chuallacht uile, tráth chuirfid, go bhfúigfid é
Féach gur cré do bhaoth-fholt casta go sáil, Is féach gur cré do bhéal, cé dearg a sgáil; Féach gur cré do thaobh mar ala san tsnámh, Is féach gur cré go léir do thaise mar bhláth
Níor thuig an sáthach sámh an t-ocrach riamh, Is ní raibh lán nár ghnáthach folamh 'na dhiaig; Ní bhíon grá age mná do ghrogaire liath, Is ní fhágan bás dá áille duine gan triall
Uar ná puimp ná bíodh ar dhuine as a stór, Is duairc ná bíodh má bhíon gan pingin 'na dhóid; Dá uaisle rí, 's a ríocht bheith tuilte don ór, Ní buaine bhíos ná an sguínse d'ibheas a lón
Mo thrua na daoine bhíos i n-iumaig gan chóir, 'S an uaig dá líona dhíobh go minic san ló; Ní luaithe 'on chill an fíthal fuirithe dreoil Ná an muar-fhear groí, nú an naoidhean linbh bhig óig
Ní bhfuaras fíor ó dhraoithibh gliuca ar bith fós Aon tuairisg chruinn cé an tslí 'na ngabhaid na slóig, Fuair bás gach laoi ó aimsir ghinte gach sórt; Mo nuar-sa sinn gan mhuill ag imeacht 'na ndeóig
Is feasach dúinn, a Athir na gcúcht, do chéasa i gcrann, Is gur tharraing tú as áite dú go léir do chlann; Ar ndamnú fé shearbh-úl 's gan éifeacht ann, An peaca súd, is me sgata glún ó Éava anall
Is díomhaoin gach prímh-rí dá dtárla riamh, 'S is díomhaoin gach rí-bhruíon dá áille niamh; Is díomhaoin, 's ní síorraí, táinte is triath, 'S is díomhaoin gach aoinní dá sháimhe ach Dia
Nách ait an nós so ag mórchuid d'fhearaibh Éireann, D'at go nó le mórtas maingiléiseach
Cé tais a dtreóir ar chódaibh Galla-chléire, Ní chanaid glór ach gósta gairbh-Bheárla
- Dáiví Ó Bruadair Ní hí an Éire-seo an Éire do bhí anall-ód ann Acht Éire lucht Béarla agus anstró Gall, Éire gan éifeacht, 's í i n-anró fann, Éire gan Ghaelig, 's is searbh léo rann
A fhir thaistealas an leathan-mhuir le grá chlú an léinn, Is tarcaisne le casa leatsa, lá is tú i gcéin, Tu i n-ainbhios do phaidre, 's is nár súd, féach, I dteangain mhilis bhlasta bhuig do náisiúin féin
Thar faraige dá ndeachair-se 's gurab é an cúrsa é, 'S go gcasfar tu idir ghasra na lán-phunc léinn, Is tarcaisneach, is athiseach, 's is gráinniúil baoth, Gan tu freagarthach i dteangain chirt do náisiúin féin
Mo chíos ó Bhéara léigig chúm i dtráth, Spíosra an éisg, mar aon le liunn ón Spáinn; Cé shílid céata gurb im Shéamas Búrc atáim, Tá sgríte im eádan gur mé Ó Súil-amháin
- Séamas Búrc fear a bhí ar leathshúil cct
Ná ceangail do shearc ar fad id sparán bheag, 'S gan agat ach sealad gar san ghlas-áit seo; d'eagla na heasba is math bheith cimeátach, Is ní abraim leat bheith leamh ná spadánta
An dial nuair bhíon 'na luí go tráite fann Is diaga bhíon 'na chroí ná bráthir ceall
An dial arís nuair bhíon go láidir teann Don dial a mbíon do ghníortha an bhráthar ann
Ó mealladh le mnaoi Dáth Rí agus Salomon glic, Samson 's na mílte saoi ba chalm i nguil, 'S ár n-athir do suíodh go haoibhinn i bparathas thuir, Is Peadar, - a Chríost, cá díon dár bhfearaibh-ne dul
- Doncha Mác Cártha
Is an ait ní chím, 's is clamprach é: An fear do bhí líonta do ghreann iné Ar gad ag mnaoi chríona i ngeall le spré, 'S nách feas nách í shínfeadh a cheann i gcré
Is mór an tubaist nár fhiosra mé 'Cháto riamh, Nú d'Óvid file bhí go hullamh chun mnáibh a riar; Ar nós an linbh ná hithean 's nách f'láir leis bia, Ní beó sibh gan fir, is ní háil libh iad
Ní sult leó muicfheóil ná fíon mar chuid, Ní sult leó puirt cheóil na saoithe glic, Ní sult leó bruit shróil ag caomhna a gcnis, Gan fir fós ní sult leó ní san mbith
Ó do cinneadh duit mise dhol i dtós do rúin, Ná déan siosma liom, innir na n-órfholt ndlúth; Ós ionann a dheoch nimhe 's a bhólgam súd, Tabhair an chuinneal mar thugais an t-órlach dúinn
An conchlann 'nar goineadh sibh, a stóir dhil thiar, Is orm-sa thug otharas ná fóirfig liaig; Dá dtograinn bheith soilbhir, is móide ár bpian Ót orchar, a bhrolla-ghil, 's gan tóir id dhiaig
An osna san thug torrach me, níl deóra im chliabh, Do chuir seochada go follas me go ló na liag; An Nollaig dam ní sollamain, ní spórt mo mhian, Ach srotha guil is deocha dham, is brón mo bhia
Ní gránna na cáile 'nar chuiris do dhúil, 'S ní ráinig i ndán duit an tubaist id chiunn, 'S ní sámh liom an lá san ná ficim do ghnúis, 'S ní nár duit, a Mháire, mar chuirim do chlú
Is iungna an toisg 's an cor 'na bhfuilim i bpéin, Mo thuisgint óm thoil, 's mo thoil ag dridim óm chéill; Ní tuigtear dom thoil gach locht dom thuisgint is léir, 'S má tuigtear, ní toil lé ach toil a tuisgeana féin
A Bhuime na mbocht, ón locht 'na bhfuilim beir mé, Túir tuigse dom thoil, nú toil dom thuigse, is beam réig; Ós imeacht le holc dom thoil, ná ligtear me lé, Ach cuirig mo thoil led thoil 'na hinead, a Dhé
A Rí na gcréacht fuair éag i mbarr an chruinn, Is croí do chléibh dá réaba le láibh an Duill, Fuil do thaebh ag téachta ar lár 'na linn, Ar sgáth do sgéith beir féin go Párthas sinn
A Íosa, 's a Naoimhsprid, is a Athir, is a Uain, Thug fíorfhuil do thaoibh ghil dár gceannach go cruaig, Bí 'om dhíon-sa, bí 'om chuinleacht, bí 'om fhaire gach uair, Más luí dham, más suí dham, más seasamh, más suan
Íslig mo dhíoltas, m'fhearg is m'fhuath, Is díbir na smaointe mallaithe uaim; Lig braon beag ód Naoimhsprid bheannaithe anuas, Do sgaoilfig an croí seo tá 'na charraig le cruas
Smaoin ar Pháis na sleá má fhéadan tú, Is sgaoil 'na dheáig na gártha céata cú; Is míle fearr go brách ná an béal ar siúl Croí glan cráifeach náireach déarcach úl
Bás is taithneamh le sagairt is santach cáil, Is gnáthach brasaire cabanta i dteannta fleá, Na táinte i ngalar is fearra gach am le leá, Is ár ar spadaibh is aite mar ghreann le cách
Ní cháinim duine, 's ní thugaim mo shlán fé aon, 'S má cáintear mise ní thuigim gur nár dam é; Tráth bhíd sultmhar, ní sultmhaire cách ná mé, 'S níl cáil i nduine nách duine don gcáil sin mé
Do threasgair an saol is shéid an ghaoth mar smál Alastrann, Saeusar, 's an méid sin a bhí 'na bpáirt; Tá an Teamhair 'na féar, is féach an Traoi mar tá, Is na Sasanaig féin do b'fhéidir go bhfuídís bás
A shíogaí chruinnithe, a dhuine na dtréithe gcóir, Do chítí an ula 'na bhfuilid na céata ag dreó: Na míltí duine acu i n-iumaig ag déana an stóir, I ndíog-chlaí an ghuta atáid uile, gan chéill gan cheól
Féach an ceann 's gan ann ach áit na súl, Féach an drandal mantach beárnach úd; A fhir úd thall, cé ramhar, cé álainn tú, Beig do cheann gan amhras lá mar siúd
Is comhdhána ar phálás na ríthe an t-éag, Is ar bhotháin na mbochtán dar díol an déirc; Níl macámh dá sgafánta gníomh is gné Ná trustálfa an tíoránach síos fé chré
Le leigheas cé chathas mo bheatha go fíor-ársa, I radharc gach galair 's gach anaithe síor-gháifeach, Is deimhin ná feaca-sa galar chó díobhálach Le deadhailt na gcarad is sgaipe na bhfíor-cháirde
I n-am na gorta nách crosta na tréithe sin, Gur damhsa is obair don phobal sin fé Philib, An Francach obann gur soilbh do shéidean guth, An Gall go ngoilean, 's go gcollan an tÉireannach
An Laighneach soilbhir solasta súgach sámh; Is binn an Connachtach oirfideach, clú na ndámh; Is groí gan sosa i n-am troda an tUlltach grách; I ngníomh 's i bhfocail is follas an Mhúin i mbláth
An Laighneach soirbh-ghlic corach, do lúbaibh lán; Is cainteach Connachtach, conablach clamhach gan cháil; Bladhmann foclach folamh san Múin do ghnáth; Saint is formad obair an Ullta, is gráin
Íbhráthach gránna na ndragún liath, Gleann-chárthaig nár fhás ann an t-arúr riamh, Na hárdchnuic ghránna san Dheasúin thiar, Trí háite d'fhág Pádraig gan beannú riamh
Íbhráthach álainn na bhfear úr bhfial, Gleann-chárthaig 'na bhfásan an t-arúr fia, Na hárdchnuic bhreátha san Dheasúin thiar, Trí háite d'fhág Pádraig le beannú ag Dia
d'aimsig fear mar mharc dá tháirne craobh, Géag úr ghlas tug lais don chárthann chaor; Díolann a bhean go beacht i gcárta chaol Liunn ar dhath 's ar bhlas an stáca féin
Ní chreidim go brách gach ráfla d'á n-abran an chliar, Ach ólfa mé lán mo bhrád mar rinne mé riamh; Tráth thiucfas an bás im dháil-se, caife mé triall, 'S rachaidh an t-anam gan spás san áit a dtoileachaidh Dia
Ní ghéillfinn-se d'aenne, dá uaisle glór, Gurab aon-olc do néun meisge ach luaigheacht mhór, Is go séidean sí i n-aonacht le buadhacht chóir Féile san té do bhíos cruaig go leór
A dhuine atá brúite túirseach marbh tráite Ó ibhe súlaig úl is leanna láidir, Cuir-se chút, más funn leat teacht id shláinte, Ruibe do chlúmh na cú san larnamháireach
A ghrá ghil, do b'fhearr dhuit a gearra dhíot féin, An lámh san is gnáthach ag tabhairt dí id bhéal, Sarar fhágais a bharr ag an ainmhí i gcéill Nár sháraig a sháth ach mar ghabhas íota é
Nách mór an donas don Donas do bhíos 'om chrá, 'S gur leór mar dhonas don Donas mar bhím do ghnáth
Ó sheól an Donas gach donas do shíor im dháil, Cá ngeóig an Donas chun donais nuair gheód-sa bás
Ní insan ainnise is measa linn bheith síos go deó Ach an tarcaisne do leanas sinn i ndiaig na león; Má tá an tAthir-Mhac mar an eaglais, níl brí 'nár ngnó, Is ní fearra dhúinn an t-aifreann ná suí ar an móin
- Eón Rua Ó Súileabháin
An té bhíos sona socair ina áras féin Faghan sé póg mhilis ó gach duine, agus fáilte lé; Ach an té bhíos folamh gan urra, gan áird, gan spré, Is mór sa tsolas 's is toirteach le cách a mhéad
Do fuaras-sa tuairisg le gairid anall Go raibh fuadar chun gluaiste fé aicme na bhFranc; 'S an buachail mear stuama tríor bhearras mo cheann, Dom thuairim-se buaifig ar Ghallaibh ar ball
Céad léan agus anggar ar an ndram san lér mealladh sinn, Ná táinig dár bhfóirthin thar bóchna mar ghealladar; Do bhearramair ár ngruagaibh, 's do bhíodh bruit uaithne agus gheala orainn
Is ní ar iaraig do bhíodh ár bpící i n-am cuíonsgair is catha aguinn
Is ainnis mo ghnó 's is ró-bhocht dealbh mo shlí Ag teagasg na n-óg 's nách fónta mheasaid mo dhíol; Geallaim-se dhóibh, gach lóma fleasgaig san tír, Gur fada go ngeóig mo shórt-sa eatartha arís
Gé hainnis mo chóir 's gan feóirling agam don chíos, 'S mo charaid, ochón
ar feó fé leacaibh 'na luí, Dá dtagadh an tóir fé'n dtóin ag grathin an fhill, Is faiseanta an cóta gheóinn-se, hata agus cluíomh
- Mícheál Óg Ó Longáin
Cé táim dúch túirseach, 's an oíche ag teacht, 'S mo chúl fúm ar smúdar tuí nách math, Tá mo shúil le húr-Mhac Rí na bhfeart Go mba slán súgach im dhúthig arís do rach
Cé cuireadh ar Ghallaibh bheith gangaideach diachrach, Le duine dá gcaraid tá cneastacht is ciall acu, Níl cimilt le hachrann fada 'na n-iarachtaibh, 'S gur le hiumad na mbearta do glanadh don iarthar me
- An tA
Uilliam Ó Hiarlaithe
Is milis sméara ón ngréin, más dubh é a ngnaoi, 'S is dearg géar iad caora an chuilinn chaoin; 'Sí an mhéinn mhath péarla an uile ní, Is bíodh an sgéimh ar an té ar ar cuireadh í
Is mairg nár fhreagair an calm 's an caoin-trá, An fhaid do bhí an teanga gan lacal gan baol báis; Is mairg nár theagaisg an leanbh 'na naíonán, 'S nuair chruan an tslat gur deacair í shníomh slán
M'atuirse gan airgead is ór agum, 'S a bhfuil do chearcaibh ar an mbaile seo rósta agum, Ainnir an déid chailce agus í pósta agum, Is mar bharra air sin go bhfaghadh m'anam-sa trócaire
- Cearúl Ó Dála
Duine gan stór ní mór a charaid san tsaol, Duine gan stór níl cónggas aige ná gaol, Duine gan stór a ghlór ní meastar i gcéill, Agus duine gan stór, dom dhóth, is ainnis a chéim
'Na chuinne san ród má seóltar acfainneach baoth, 'Na chuinne san ród má seóltar pearsa don chléir, 'Na chuinne san ród má seóltar sgata dá ghaol, Trí uireasba stóir ní dóth go n-athantar é
Dá rithadh gach ród mar órdaig teagasg na naomh, Dá dtuigeadh gach cló mar Óvid gasta na ndréacht, Dá dtigeadh don phór ba chróga gairm ar Ghael, A ghustal más dreóil, in' óinmhid meastar é féin
Ba thuigseach don chóip ghlac meón ar bheartaibh an tsael A ghiorracht mar lón, 's an brón go leanan tar a éis; Dá thinneacht a stór don ór, a ngradam, 's a spré, Pingin de leó, dom dhóth, ní taisgfear i gcré
Ní misde sin dóibh, ní fóirthint anma é; Rí Nimhe na n-órd ní dóth é bhreaba le séad; Ní gile leis treód an óir do thaisge go daor Ná an t-uireasbach dreóil do gheódh a bheatha le déirc
Uireasba oidis bheir dorchadas tlás is ceas Ar thuille agus ormsa i bhfogas don táin nár cheart, Mar do rithadar bodaig i mbrogaibh na dáimhe isteach, Is do bhuineadar solas na sgoile do chách ar fad
An bhochtaineacht ní mholaim is ní cháinim í, Ach 'sí an bhochtaineacht do ghortaig is do chráig mo chroí; Níl sagart aca, easbog, ná fós pápa dhíobh, Do mholfadh í, nách aca-san do b'fhearr liom í
An té a bhfuil a ithala tirim, 's a chruach ar fóir, Tréada aige, muclach shuille, agus muarchuid bó, A ghaol ní thuigean go bhfuilid i bhfuacht gan lón, Is aeur na tine ní thugan don trua gan treóir
Tarcaisne is táir ar láimh an bhiataig bíon, Is nea-chion um dháil ar chlár gan bhia nuair bhíd; Seanfhocal fáig nár sháraig cliar na gcríoch Gur fearra an mhath tá ná an dá mhath riamh do bhí
Go sgaraig an lacha le linn do shnámh, Go sgaraig an ala le a cluimhreach bán, Go sgaraig an madra le crim na gcnámh, Ní sgarfaig an ghangaid le hintinn mná
Dá sheandacht pápa, bráthir, naoimh is cliar, Dá fheabhas a gcáil le fáil, 's ó mhnaoi do thriall; Dram do b'fheárr ná mná le'r linn níor biadh, 'S gur le greann do Mháire tháinig Críost 'na cliabh
An fhaid bheas do lámh sínte, ní bheig col leat, Ní bhfaghaig cléir ná éigse locht ort; An tan bheir suas ólfar deoch ort, Is an tan bheir síos luífear cos ort
Ná leath do bhrat ach mar fhéadfar a chúdach; Ná hagair beart ar neach nea-chiuntach; I n-am na bruide braifear an cúnamh, Mar ná faghan lámh iata ach dorn dúnta
Ná tabhair cúl le cóirle ar mhatha leat, Is ná bíodh, má fhéadair, aenne i n-arraid leat; Ná tréig an bhuíon bheas ar tí do mhathasa, Is ná dóig an athbhuaile ar eagla gur chruaig dhuit casa uirthi
Ná ceangail páirt leis an té bheas imearthach, Ná cuir puinn dod stór i ngnó ná tuigfear duit; Breithnig an abha sara dtéir 'na cuilithe, Mar is fada is ciach iarsma dro-bhirte
Bailig stór duit féin má fhéadair, Fuilig go dlúth é gan spiúna ar aonchor; Nuair a thiucfaig an chríne is cách 'od thréigean, Isé do chabhair é i n-am an éigin
Má théir ar gcúl gan tnúth le téarnamh, Ní bhfaghair cuire chun flea ná féasta; Tréigfig do ghaoil 's do bhuíon go léir tu, Fós tréigfig do bhean is do chlann féin tu
Ná tabhair do stór i dtaisge dod chluinn; As deagh-rún mná ná bíodh do mhuinín; Go ngabhaitear don tuaig i mbaic a mhuiníl Ar an té thúrfadh a chuid do mhac ná inín
Ná tabhair cumann do mhnaoi thar tír má luaitear leat, Go mbeig fios cé'r díobh a buíon is tréithe a fear, Go nochtar go cruinn a gníortha, a séan 's a rath, Mar is gnáthach taibhseach adharca na mbó thar lear
An bhean thar lear, bíon aici soibhreas úr, An bhean thar lear, bíon aici taibhse is púint; An bhean thar lear ná glac gan radharc do shúl, Ná ba thar lear, mar is fada a n-adharca súd
A fhir a chleacht a dheas san áit a mbím, Ná tabhair gean ar mhaise ná ar áille 'o mhnaoi, Go ma fiosach duit an ceap ó dtáinig sí, 'S go mbíonn meas gan bhlas mar bhláth ar chraoibh
Ainnise an tsael go ndéinig díomsa spreas Má fheadar i nÉirinn cé'cu dhíobh mo leas: Ainnir chiúin tséimh na gcraobhfholt gcíortha gcas, Nú aimid gan chéill 'na mbéadh aici caoire is ba
Freagra Eóin Ruaig Í Shúileabháin: Atá eatartha araon an méid seo chím-se, is feas, Go mb'fhearra liom bé na gcraobhfholt gcíortha gcas Ar leaba lem thaobh, nú ar aonach taoibh liom seal, Ná baile is leath Éireann 's a mbéith le straoille leamh
An bhean ba mhéinn liom féinig maoifead leat: A beith súgach léunta caomhnach caoin tais ceart, Bean gan chlaon, gan sgléip, gan phuimp, gan chleas, Is pé méid é a spré, ní ghlaofainn choíche a leath
A fharaire shéimh, nár thaobhaig puinn don tsnas, Ná mealladh an saol tu féin, ná laoithe ban; Beig an cheanann go tréith, an mhaol, an bhuí, 's an bhreac; Sin imithe an spré, 's an léibis snuimthe leat
Más fíor, is daonnacht go fóil do chleacht ; Is gníomh deacair a sníomh mar fheós an tslat; Ná bí leis an mnaoi sin do chóig thar smacht; A n-íobhaid lucht íorpais is móide a dtart
Ná cuir tácht go brách i n-intleacht ban, Ach mar do bheadh tráig a' trá, nú taoide a' teacht, Nú mar do bheadh cág lá Márta ag síorchur as, Óir bíon a ngrá dhá n-áit nú trí gan stad
Dá mbeadh agam an ceann lé'r mheabhraig Hómer stair, Farais an bpeann ba theann ag Óvid seal, Do chaifinn an ceann 's an peann, cé'r mhór a leath, Sar a n-aithrisfinn cam is feall is fóirneart ban
Annsacht mná go brách ná claíodh do chiall; Is fann a ngrá, 's is fánach síleach iad; Mo cheann do phrás dá ndáile míle blian, Ar cham na mná ní thráchtfadh díbh a thrian
An freagra air sin: Annsgrios nád ort, a fháige bhuí gan chiall; Do labhair ar mhnáibh i gcás nár thuill a dtrian; Is ceannsa páirteach grámhar muinteartha iad, Is gur le greann ar Mháire thárlaig Críost 'na cliabh
Sláinte na féile 's na dea-chroí, Sláinte an té réfeach mo cheasnaí, Sláinte mo chéile is mo leanaí, Is mo shláinte bheag féinig nár mheathlaíg
Is annamh thig coga gan gorta agus fóirneart cluímh, Is annamh thig cogar gan focal nú dhó 'na chrích, Is annamh thig osna gan doilbheas mór san chroí, 'S is annamh thig sonas gan donas in' órlaí tríd
Níl gort socair nach fogas dó móinín fraoich, Níl gleann domhain gan abhainn ag góil thríd síos; Tá an rotha 'na shodar 's gan cónaí faoi, 'S ní bhíon sonas gan donas in' órlaí thríd
Is fann mo chroí-se a' caoine uaisle Fáil; Tá Teamhair na rí ar díth a huachtarán; Gabhla dín na críche is trua mar táid, Is clann na ndaoithe a' síne suas 'na n-áit
A chara mo chléibh do léus na seanúdair, 'S is tapa do réus gach daercheist dheacúlach, Tabhair dam sgéal, do réir do bharúlach, An fada bheid Gael fé ghéarsmacht allúrach
- Seán Mac Glanchaí
A fhir ghasta dhil fhéil is tréitheach dea-mhúinte, Is dearafa an sgéal, dá bhféadainn cneasú ar bith Do thabhairt go haosg do réir do chearúil ghlic, Gur tapa do réifinn gné do dheacúlach
Ná marbh tu féin go léir i gcathú an chlis, 'S ná lagaig do mhéinn go héadmhar anúinneach; Seasaimh go géar gan géille d'allúrach; Is gearra bheig féinnig Dé dá smachtú dhuit
Ní mheasaim gur laochra thréanmhar chleas-lúfar, Sparainn, ná éacht, ná bréithre seanúdar, Do sgaipfeas as Éirinn Fhéilim allúraig, Ach fearta Mhic Dé, nú é dá gcart-mhúcha
- Uilliam Mac Cairteáin an Dúna
Sin a haon, Loch Léin gan daingean ar bith; An tarna haon, gan tréine i nGearaltachaibh; An tríú haon, gan géille i nDúth-alla dom shliucht; An ceathrú haon, beig Éire ag Sasanachaibh; An cúigiú haon, is claon 's is cleasach a gcuir; An séú haon, is baol don Eaglais sin; An seachtú haon, beid tréathlag marbh ar muir; 'S an t-ochtú haon, beig Gael ag seasamh an chnuic
An naeú haon, beig Éire dearg le fuil; An dethú haon beig gach aon ag seasamh a chirt
- Mac Amhlaoibh Maoileachlainn Óg
Nós do chlaoig na mílte i nÉirinn áin, Ceólta, rince, bruíonta, plé agus mná; Cónggas tíre, draoithe, éigse is dáimh; Is ól na buíne dhíol as aon-sparán
Seo mar a dúirt an tAthir Dónal O Nia le lucht dreoilín do bhí a' baint airigid de Lá 'le Stiana: Fanaig is gheófaí dreóilín ciallmhar glic, Do thiucfaig le slóití mórghroí aniar 's anuir, Do chuirfig an cóir-rí i gcróin trí rial fé chion; Sin brise ar na Seóirsí, is fógraím iarsma ortha
Seo mar a dúirt an duine do bhí a' teithe ó lucht na bhfiach: Dé Domhnaig tig cabhair chúinn is grása ó Dhia, Bíon an Domhnach i bhfabhar is i bpáirt lucht fiach; Dé Domhnaig níl beann agum ar mo náid im dhiaig; 'Sé mo lomchreach nách Domhnach gach lá san mbliain
Seo rann adúradar na filí do dhuine do mhuintir an Fhiulair, an uair do thug sé snaoisín dóibh as a mhuileann fada buí: Ní hiungna aon iungna 'á bhficim a theacht chun críche, Is ní hiungna sinne do thitim le Gallaibh choíche; Ní hiungna Muisire 'á rithadh i bhfad thar taoide, Is go bhficim-se fiular i muileann a' cathamh snaoise
A dhuine na dtréad 's na séad do chruinniú go beacht, Is tuice dhuit féin san tsaol ná mairfir ach seal; Alastrann tréan, chuir éacht san chruinne go ceart, Níor tugadh don chré dho iar n-éag ach uiread le fear
Le grá do Bhairín do tairngíodh cuíonsgar géar, Le grá do Bhairín théun fear dlí ar binse a' plé, Le grá do Bhairín do treasgraíodh mílte laoch, Is le grá do Bhairín cheartaím laoithe i gcéill
Do ghrá Onóra théid mórfhlatha i luing thar lear, Do ghrá Onóra agus mórgacht théid ríthe i gcath, Do ghrá Onóra do leónadh sliucht Chuinn is Airt, Is do ghrá Onóra táim breóite is mo chroí dá shlad
A cholann lofa chodalas do shean-sháth féin I bhflocas bhog, gan osna leat trí fheargchás Dé, Nár dhona dhuitse dorta a fhola i n-aisge 'á dtéudh, Is go ngoilfeam-na go follas ar an gcnoc Lá an tSlé
A lucht taisgithe is cruinnithe, is chuireas úr mian i maoin, Do ghlacas go cunnail, 's do dhrideas is d'ias úr dtruinc, Is eagal go dtiucfaig fear buile 'núr ndiaig do thaoisg Do sgaipfig 's do chuirfig sin uile suir siar le gaoith
Is fada don té atá i n-éadach purpair is sróil Dá mhealla ag an saol 's a' tréigean dlithe na nÓrd
Is dearbh an sgéal, a fhir dhéanta tiumarga stóir, Go sgaran an t-éag le chéile an duine 's an t-ór
A dhuine gan chéill, níl léis ar h'uain agut, Is fios do shael ruim ré ní bhfuarais-se; An fear do bhí iné go léimreach luaimneach
Tá a shean-oire cré air is é san uaig iniubh
A lucht chleachtas an phóit go mór is feóil Aoine, 'S gach iomlat spóirt ó bhórd go leabaig aoibhinn, Flathas na Glóire más dóth gur gealladh díbhse, Mealladh go mór iad órd na gCaipisíneach
Do-chím gur tubaisteach turas an óil seo ghnáth, Do-chím na hiosgadaibh uireasbach fórlag tláth, Do-chím an duine le duille gan treóir sa tsráid, 'S an tríú duine gan focal 'na bheól ar áird
'S a Chríost, cár mhisde sin titim le crógacht lámh, Nú le gníomh uiriric chuirfeadh me ar nós an bháis
Ach duine le duille le hiumarca an ólacháin, Gan siúl, gan mire, gan friotal, is dreóil an cás
Gé fairsing do bhriatha, is cliathchúng druite do dhórn; Ar neamh má théun fial, ní iarfa tusa bheith leó; Na heasbail ariamh níor iaradar ciste ná stór, 'S má gheibh Antaine Dia, is gan chiall a bhí Peadar is Pól
Gé'r mhór gradam na n-easbal i gcóisir Dhia, Pól ná Peadar ní dheachaig i gcóiste riamh; Eóin ná Marcas níor leagadh fé bhórdaibh iad, Ag ól beathuisge, is pastaithe teó mar bhia
Imeóig an seanóir atá cráite liath, Imeóig an fhuiseóg is áille ar sliabh, Imeóig an duine óg 's a cháil 'na dhiaig, Imeóig a bhfuil beó 's dtáinig riamh
Bíon an bás ag téacht id dháil mar fhaolchuin ort, 'S gach daoirbheart smáil dá ndéinir gáirfid éigneach ort; Rí na ngrás ag éisteacht tá 's ag féachain ort, Is cuimhnig lá na sé mbeagchlár, na cré, 's na gcloch
- Mícheál Óg Ó Longáin
A dhuine, cé thú atá ag siúl le sotal san ród
Faire, túir súil ar t'úir, 's bí ag sile na ndeór; Do bhí mise mar thú, 's mo chúl go truipealach bórr, Is be tusa go dlúth fé chlúid na gclocha mar stór
A Mhuire Mháthir na n-uile ghrás, do shaothraig neamh, d'fhuiling páis is nimhchion d'fháil san Éigipt seal, Ar ndul do chách go tulaig láthair lae na mBreath, Ón uile ghá go hiumlán me féin beir leat
A fhir dhéanta pléide le bruinnealaibh stáit, 'S a théun i n-éagaibh dá nduinne-dhreich náir, Do-bhéarair, má dhéinir an tsuirghe, dáil, Lá Aonaig Shléibhe, don Chuimdhe cháig
A théagair, is duit do-bhéarainn mo mhíle grá, Is ód ghéirshearc nách féidir dam Críosta d'fháil: A Dhia ghléil do bheir reulta agus grian ar áear, Ná léigtear gach aenneach mar mbíon a ghrá
Nách lách adeir páiste na maothchrobh réig, Ag fásga a dhá láimh is dá shíorchur i gcéill, Ag cuir sgáth ar an ábhar fá mbíon sí i bpéin: "Croí cráite air, is láidir an snaoisín é " Cóirle charad glac, a ghéag mo rúin: Má póstar fear leat brath a thréithe ar dtúis; A mheón, a mheas, a ghean, a ghaol 's a chlú, 'S a ghnótha deasa, gaibh mar chéile chút
Má phósair fear le gean dá éadach úr, Dá bhrógaibh deasa daite daora dú, Dá chóta math, dá each, dá bheuvar clúimh, Cá ngeóig do shearc, a bhean, nuair éagfaid siúd
Beig an cóta math gan rath, 's an beuvar clúimh, 'S na bróga deasa caite reubtha ón ndrúcht, Is breóite an t-each, gan phreab, gan léim, gan lúth, 'S an lóma leamh 'na spreas 'na n-éamais siúd
Mo thoil-se an toil thug toil ghlan díbh go léir; Má's toil led thoil mo thoil be sí dod réir; Ba thoil liom toil ód thoil chun luí led thaobh, I dtoil dod thoil, a thoil mo chroí 's mo chléibh
A óig, ná creid aon fhear dá shéimheacht glór, 'S a chórá fras ná meas go mbéadh go cóir; Móide seal is gealla bhéarfaig dóibh, 'S nuair gheóig a thoil beig col 'na ré aige leó
Mo theagasg má ghlacair, bíodh agat, is cuimhnig fós A liacht fear tapa do treasgradh claoite i ngleó; An t-éan bhíos agat i dtaisge fé dhíon id dhóid Ná tréig ar a amhail tá ar bharra na craoibhe 'od dheóin
Ná tarcaisnig caraid thar charaid má bhíd gan stór; Seachain lucht bladair, cé leanabach bhíd i gcló; Féach, tabhair h'aire, agus machtnaimh an tslí 'na ngeóir; Gach nduine gan chealg do bhraifir, treaibh díreach dóibh
Ní d'athanta na heagailse an fial, más lag, Is an t-eagnach, más dealbh é, a bhriathra is leamh; Gan airgead níl maise ar bith ná mian i neach, Is an fleasgach tur, más tairifeach, is ciall é ar fad
Bean fhonnmhar ag fear fannlag ní ghlacan sí riail; Isé annsacht na hantoile mhearaíos an chiall; Is árd glam na mallchon an tráth chaillean sí an fia, 'S tá cead cainte ag fear chaillte na himeartha riamh
Bronnaim-se m'anam don dalta san Mháire, Críost, Is bronnaim mo mhathas do na lagaibh atá 'na dhíth; Bronnaim mo mhallacht don deamhan atá ar mo thí, Is bronnaim mo chalann don talamh ó dtáinig sí
Ní tréan mo labhairt, 's ní mheasaim gur cúis náire é; Is éan bocht sgaite mé, ó chailleas mo chúl báire; Níl pian, níl peannaid, níl galar chó trum cráite Le héag na gcarad nó sgara na gcumpánach
Difficilis, facilis, iucundus, acerbus es idem, Nec tecum possum vivere nec sine te
- Martial
Fear nimhneach greannamhar athiseach éagsúlach, Dar Míde
is deacair bheith farat ná sgarúin leat
In all thy humours, whether grave or mellow, Thou'rt such a touchy, testy, pleasant fellow, Hast so much wit and mirth and spleen about thee, There is no living with thee nor without thee
- Addison
Ní caití snaois, ní bhíodh té acu ar bórd, Ná brata síoda choíche ag séide a srón, Ná fean ag mnaoi chun gaoithe théacht 'na cóir, An tan do bhíodar Gaoil i nÉirinn beó
- Diarmaid O Súileabháin
A óigbhean deas, ná meas gur mór do chiall San nós san leat nár chleacht do phór ariamh; Bólacht bhleacht do b'aite leó ar sliabh, 'S ní cóta breac ar phlaic a dtóna thiar
A dhuine gan chéill, is baoth an colla do-nír, 'S a ghiorra ó dhul gréine fé go mblosgan arís; Ná cluinir na héin ag glaoch 's ag mola do Chríost, Is duille na gcraobh go ndéinid croma dho síos
Lá 'le Póil má fhónan grian go glan, Beig grán go leór 's gach sórt sa bhliain go math; Más lán do cheó bheas mórchnuic thiar is theas, Deir fáig an sgeóil gur cóir don bhliain bheith tearc
Más lán-tsiuc mór nú feóithne dian ag teacht, Beig Márs go treón is gleó aige i gcian 's i ngar; Más báisteach mhór um nóin, 's an sliabh go glan, Beig ár go leór go ndeónaig Dia dho stad
An ghaoth adtuaig bíon sí cruaig, agus cuirean sí fuacht ar dhaoine; An ghaoth andeas bíon sí tais, agus cuirean sí rath ar shíolta; An ghaoth aniar bíon sí fial, agus cuirean sí iasg i líonta; An ghaoth anuir bíon sí trim, agus cuirean sí siuc ist oíche
I bhflathas 's i réim beam féin go cliste gan mhuill; Ceannas gach aonrud bhéarfam fuinte dár gcluinn; Na baineannaig aeurach léifid cruinneas gach slí, Is uireasba an léinn gurb é ár gcine do mhill
Teasgasg gan bhéim isé do chanaim-se dhíbh; Paidear is cré 'núr mbéal bíodh agaibhse shíor, Sgaipig an déirc gach lae go carthanach caoin, Is athanta Dé ná reubaig; fanaig go mín
Lóchán gaoithe an saol so; a rath ná pós; Córá caoin gach naoimh ghil glac mar stór; Brónpháis Chríost do chaoine is math an nós, Is go mbeig do chroí gan bhrí, gan phreab, gan glór
Le húrnaithibh múchtar fearg Mhic Dé, Le húrnaithibh fúigtear an t-anam gan bhéim, Le húrnaithibh múintear mathas gach béas, Is le húrnaithibh músgaltar aingil is naemh
Measaim gur baothnaisg d'aenneach greann ná grá Do thabhairt do ghréithibh aeurach bantracht árd; Gradam an tsael go léir níl ann ach sgáil, Tagan 'na laomaibh is daoran dram mar chách
Crá don tsaogal bhréagach mhalartach, Chealgach chraosach thaodach anacrach; Is eagal don té do bhéarfas aire dho Cealg ón bPéist mar Éava i bparathas
Crá don tsaol bhréagach is gangaideach cáil, Is crá don té ghéillfeadh dá rachmas go brách; Sgáil bheag bhaoth éadrom ná mairean ach spás, Mar bhláth na gcraobh léigtear le fearthainn ar lár
Isé an rince do ghríosan cuisleana an chuirp, 'San rince isea smaointear turainn gach uilc, 'San rince isea chítear buile agus bruid, Is le rince théid mílte go hifreann dubh
Ní math cathir gan faire 'na púirteanaibh, Ní math leaga ná masla do chúilionnaibh, Ní math fearthainn ná sneachta do phúdarlach, Is ní math maga do labhairt i gcúis ar bith
Gliucas is eagna thaithnean le Dia na ngrás, Sinnim na bpaidear, is sailm 'na ndiaig do ghnáth, Fuireann na heasba do fhreagairt 's a riar i dtráth, Is cuinibh ód dhalta feag tamail a mhian 's a ghrá
Cuinibh an ceartas 'na sheasamh i riail go brách, Cuimirc na hathanta theagaisgid cliar is fáig, Cuirig do mheabhair ghluin eagla Dhia 's a ghrá, Is ní thitfir i bpeaca na gcealg, a chria-chorpáin
Ná tréig flathas an anma ar chraos an chuirp, Is bí go measartha geanmnach déarcathach; Ní leat faice dá nglacair don tsaol so an chuir, Ach bheith dá amharc feag sealaid mar thraochas muir
Le fírinne claoitear aicme na mbréag, Le fírinne chaoinid na deamhain i bpéin, Le fírinne tuilltear flathas Mhic Dé, Is le fírinne bhíogaid aingil is naemh
Bíodán cailleach ní math an cóluadar sin; Aonbhás carad an galar is truaighe ar bith; Ní dual searrach ar mhachaire cruaig gan rith, Is ní dual cailín gan aire aici ar bhuachail fir
Is deórach gach nóin me ag taisteal na slí, 'S mo dhóchas go brónach i gceastaibh an tsaoil; An bhean do gheóinn-se le pósa ní thaithnean sí linn, 'S an nóchar ba mheón liom ní ghlacfadh sí sinn
Do dheasgaibh mná tháinig peaca an tsinsir, Do dheasgaibh mná breátha cailleadh Naoise, Do dheasgaibh mná tháinig lasa ar Thraoi thuir, Is do dheasgaibh mná táim-se seal 'om dhíbirt
- Eón Rua Ó Súileabháin
Siúd é an nós dar ndó nár thaithnig liom riamh: Taibhse ar stróinse crón do chaile gan chiall, Meidhir is mórchuid stóir ag fleasgach neamhfhial, Agus bia ar bórd is óinmhid smeartha dá riar
Is fuath liom sgéilín baoth gan tóin gan cheann, Is fuath liom baothlach tréith gan spórt gan ghreann, Is fuath liom cléireach caoch gan treóir gan mheabhair, 'S is fuath liom éadach daor ar chóbach chrom
An tamall im ghlaic do mhair an ghlé-phingin, Ba ghreannamhar gart, dar leat, mo thréithe-se; Do labhrainn Laidean ghasta is Béarla glic, Is do tharrainginn dais ba chleas ar chléireachaibh
- Dáiví O Bruadair
Is daorcheist ar lucht léite na n-údar sámh Cé acu dár baogal i bpunc an bháis: An té léigeas an saogal chun siúil do ghnáth, Nú an té sin do dhéanfadh a dhlúthchimeád
An freagra
Réifead-sa an daorcheist, ós chúm atá, An saogal do léigean ar siúl is feárr; Déirc, daonnacht, féile agus clú cimeád, Is téim-se féd shaora-sa i bpunc an bháis Níl fánach ná sáirfhear ar uaisle Gaíol, Bráthir don dáimh ghlic ná suaircfhear groí, I gcás go mbeadh láithreach gan luach na dí, Ná beadh fáilte age Seán† geal †Ó Tuama ruimhe
- Seán Ó Tuama
Eón an Mhéirín
Vá Cártha cct , ag labhairt le táiliúir i dtig Eóin Í Challanáin
A shéimhfhir chumainn ar chulaith le mbuailtear sgim, Ná léig mo shuimneach liubarnach uait arís, Ach déin a sgiota gan timheal, is fuaig go caoin, 'S id shaothar uile ní thugaim ach duain mar dhíol
Eóin O Callanáin,
an dochtúir, dá fhreagra: Is cian ó d'imig lucht cruinnithe cód is grinn, 'S a dtrian ná tuigid an fhuireann so is eólach díbh; I ndiaig do fhriotail mara dtugair-se dhóibh ach laoi, Go mbiaig do chulaith mar ghiulla na bhfeóirlingí
Fiche 's a dathad 's a ceathair 's a trí is aos dam, Ag fuirse 's ag grafa, 's ag casa le cloí dhéanamh, Ag fitheamh le hatharach beatha do dhruim sgéalta, Chun gur thiteas im sheanduine dhealbh gan lí-lé agum
- Uilliam Aeurach Ó Conaill
Ag tuilleamh mo bheatha do chathas aois mh'óige, Go dithansach mar ba dleacht ag fíóireacht, Gur imig mo neart tar nais chun míthreóire, Is le duille mo dhearc gur sgaip mo sgrínneóireacht
- Dónal Liath Mác Cártha
Seo rann adúirt Consailéir Long d'Ó Chaoimh an uair do chaill sé Gleann-an-phriacháin
Agus iad ag teacht ó Bhleá-Cliath, do chuireadar a gcapaill ar pháirc, agus ar maidin arna mháireach do fuair an dlíthóir dhá phréachán ag éirí a cluais capaill Í Chaoimh, agus é marbh gan phreab
b'é Gleann-an-phriacháin fearann Í Chaoimh
A fhir chalma ghasta do sheasaimh le Guill go deó, Ní baol duit feasta an ainnise, níl slí aici id chóir; Ainm na mbailte do baisteadh dod shinsear rót I mullach do chapaill do gheabhair, nú ní bhus mó
Ní fheadar cé chan an rann so d'fhear do shíol gCaoimh Ghleanna-an-phréacháin do chaill capaillín do bhí aige
A fhir urramaig ghasta, ruim Ghallaibh ná bíodh do speóis, An tubaist ní heagal duit feasta, níl slí aici id chóir; Cine na bhfearann do chleachtadh do shinsear rót A' piuca do chapaill do gheabhair, nú níosa mhó
Mar do chonnaic sealúdóir an chapaill mar sin é, dúirt sé féin an rann so go hiargnóch: A shaoi ghluin d'fhág ar lár i n-anró me, Ag sníomh mo chnámh do bharr na gcambhóithre, Ó chríochna an bás do cháil san neantóig ghluis, Bíodh mo shlán fé'n mbáille i ngealltóireacht
A Rí na cruinne bheir luinnir san ngréin go moch, Dílte troma agus tura dá n-éis go grod, Sgríobhaim chugat mo chulpa, agus féachaim ort, Is ná lig titim níos fuide dham féin san olc
A Rí, don tsleig do leig na doirse dhéanamh, Do bhí idir bheirt le creit na croiche céasta, Ní díol duit leis ár mbeith i gcrothaibh saolta, Ach gur baoch duit beag 's a bheith óm olcas d'fhéicheamh
A Dhé na n-aingeal do dhealbhaig tuile is taoide, Ós léir dhuit m'aigne 's gurab agat atá fios mo smaointe, Dá réir sin math dham gach peaca dom chiontaibh daoirse; In' éiric glac-sa gach peannaid dár fhuiling Íosa
- Seán Bráthir Mac Gríochair
A thréinMhic do céasadh tar cheann ár n-olc, 'S do thréig t'fhuil gur éag ar an gcrann do chorp, Mar d'aomhais, a Dhé, sin, gaibh leamsa an bocht, Tar mhéid ar léigis-se leam do lot
Peaca na sinsear, uar is díomas, feall is cinnteacht, craos is ól, Creacha na mbochtán, cealla do robáil, fórsa agus furáil, puimp is próis, Easumhla d'órdaibh, síorbhrise pósta, iumpó na gcóta i n-aghaig dhlí Phóil, Do dhíbir ár bhflatha, do bhain díobh a mbeatha, d'fhág sinn ar leatrom fé sgíos is fé bhrón
Geallaim-se féin gan bhréig, is m'eighrí cuirp, Duitse is dod phréimhshliucht féin 's dá n-eighrí sin, Dathad geal reul gan phlé, gan chuim dlí ar bith, Fé Throsga na Naomh i n-éiric díolaíochta
Dá mbeadh rósta ar bórd is fíontaí ag cách, Arán cróch go leór, nú fígí a sáth, Ceann gach sóirt do nós mar líontaí clár, Anois, dar leó, ní só gan snaoisín d'fháil
A Dhoncha, dá mba Doncha thu mar tá do shiúr Fuar lomanochta lochartha, lán do chú, Gan socracht ná codaithe le fáil id dhún, Dar Gobnait
ba Doncha gan fáilte thú
Iumad marthain ní feacathas riamh ag neach Treasgairt ón Athir ná leanfadh 'na dhiaig gan stad; Aoibhneas ná rachmall ní mhairean ag triathe ach seal, Is do mealladh an fear san ná bainfeadh an t-iasacht as
An té mholas an éigse, féach go mairean go deó, An fhaid cloisfear géag ná craobh ná fearthain ná ceó, Solas i reultaibh aer, ná i bhfaraige deóir; 'S níl ach dorn do ghaethibh gréine taisge na seód
Dá chluthaire éadach féach go ngearratar fós, Bristear an péarla, is téun i gcathamh an t-ór; Friotal na héigse i mbéalaibh mairean go deó, 'S níl ach dorn do ghaethibh gréine taisge na seód
Ar ndul do Thadhg mac Tomáis Í Iarlaithe, do Dháth mac Pádraig Í Iarlaithe, agus do dhuine nó dís eile isteach go ti' táirne i Machromtha lá, do shuíodar san teach n-óla, agus tug an t-óstaer cnagaire lán do bheóir éigin chútha, gur lig i bhfianaise Thaidhg mc Tomáis é
D'fhéach an duine uasal air, agus d'fhiafraig go feargach créad nó cé an rud gránna san, agus leis sin do tharraing a chluíomh as a thruaill, agus do bhuail an t-árthach beag bocht direóil gann gortach san, go ndeárnaig dhá leath dhe
Is ansan adúirt Dáth mac Pádraig an rann so: Ní habhar gan chúis, dar liumsa, cnagaire Sheáin Do bheith treasgartha brúite múchta marbh ar lár; Gairmthear chúinn an piunt, 'sé caraid is feárr, 'S a chathamh go húr ag súil le fairsinge an cháirt
A fhir cheannsa ghlic, ná tuig gurab aon onóir Fallsacht cuir do mhic nár aosaig fós, Greann gan sult do dhuine chaoch dom shórt; Sin meallta me, agus riot-sa an bréid 's an ceól
- Doncha Dall Ó Laere
Ó sméid mé ar ghile na lile do phór na Niall, 'S ó d'fhéach mé a gluine go minic lem beól 'na dhiaig, Is ó d'éist mé a drithle-ghob milis is ceólmhar sians, Mara dté mé ar mire, go dimhin is mór mo chiall
Is leat síorraíocht mo shíorghuí, mo phaidir 's mo chré, Is leat príomhríocht mo chroí choích' go ndeacha mé i gcré, Is leat díslíocht gach aoinní dá n-abair mo bhéal, Is leat Síogaí bocht síofraí Corra-sratha go héag
Ár bhfinnbhean uasal shuairc do b'áille lí Le goibhneacht uainn ó chuaig do b'fheárrde an tír; Tá cill is tuath go muar dá rá, is dlíd, An t-im 's an chruaig go bhfuair a dtáth ag Bríd
A bhean a fuair sáth gach mná do thogha na bhfear, Ó Seachnasa an áig is sármhac thiarna an Ghuirt, A mhala gan náire, is nár mar d'éirig duit, An tsrathar i n-áirde i n-áit na diallaite ort
Iníon Tiarna an Chláir do bhí pósta ag Ó Seachnasa, agus phós sí Ao Buí O Cealla,
a buitiléir féin, tar éis bháis Í Sheachnasa
Mo chóirle gaibh go ceart má taoir i gcéill: Ná pós an amaid leamh le suim 'na spré; Tóg-sa bean is aithnid duit ó phréimh, Is 'nar cóir a mheas a teacht do mhíntreibh réig
Tá dís bhan a' síorchur buartha im cheann: Táid caoire is ba ag mnaoi acu, is cruacha, is clann; Tá rosg rín ag mnaoi acu, uaisle is greann; 'S an fios díbhse cé dhíobhsan mo nuachar ann
An freagra
A shearc mo chroí, má taoi led nuachar ann, Bac-sa dhíot an chrínbhean chruaig 's a clann; Gaibh go fíor le mnaoi na sguabfholt gcam, 'Na bhfuil a dearca mín mar fhíoruisge fhuar i ngleann
Cá feárrde mé gan bheith clé ar ghunna dá lua, Cá feárrde mé gur me léifeadh gach seana-phár cruaig, Cá feárrde mé mo bheith laochda ar ghaisge lá an tsluaig, Is nách áil le béth anois mé gan talamh d'fháil uaim
Faid mhairfeas do shéan is é dá chathamh go hárd, Do charaid is tréan 's go léir ar lasa dod ghrá; Ach an tan sgaipfeas do thréad 's go mbéig fios t'ainnise ag cách, Ní bheig taise dhuit féin ná aon do ghlacfas do pháirt
Mícheál Óg Ó Longáin cct , ar mbeith dho ag múine Gaelge i gCorcaig san mbliain 1816
Gach sáirfhear caoin croí-gheal is cneasta ar bith méinn Le'r bh'áil an tslí dhíreach chun teanga na nGaeul, Tháinig saoi taoibh libh don bhaile seo aréir Do dháilfig í dhíbh is ná measan bheith daor
Le léithe mo chéibhe is le duille mo dhearc Is féidir a léirmheas go bhfuilim ag meath; Ní léitear liom veursa ná siulla 'na cheart, 'S is méala don Ghaelge mar sguireas le seal
- Mícheál Óg Ó Longáin
Duine uasal do mhuintir Iarlaithe cct , ar n-a ionnarba as Baile-bhúirne le fóirneart allúrach
Tá mo chosa ró-theinn, is a leigheas ag an Aonmhac, 'S me gan chostas gan eighreacht, gan soibhreas gan séada, Mar bheacha nuair cailltear idir chadhain, mhil, is chréithre, 'Na gcathid a dteaghlach le doibhreas do shéana
Araoir im leaba is me atuirseach tréith im luí, Do bhíos trí ainbhios sealad ag éad le Críost, Thug cíos gach fearainn do Ghallaibh i n-aolghort Fhluinn, Agus Gaoil dá leaga, dá gcreacha is dá gcéasa shíor
Do bhíodar tamall go carthanach déarcach caoin, Ba bhinn a manaig, a n-easbaig 's a gcléir ag guí; Más fíor gur peaca thit artha rin faolchuin díobh, A Chríost, cé an Saxanach seasgair nár reub do dhlí
- Doncha Dall O Laere
Tadhg Ó Ríordáin Tadhg na Súl mBeag cct , ar mbeith do sgata do mhuintir Ríordáin i bpríosún Chorcaí
Is dúch liom an cúnggrach 'na n-airím iad, Na húirfhir ón Rúsgaig do bheathíodh cliar, An chumplacht nár dúnadh a ngeataí riamh, Is nár túrnadh i súgra ná i ngleacaíocht sgian
Doncha Dall O Laere cct , ag freagra
Is cúis mhath nár dúnadh a ngeataí riamh Is nár túrnadh i súgra ná i ngleacaíocht iad, I bhfiuntar an phúdair ní bhfachtaí iad, Is úrmhairt thar triúcha do bheathíodh iad
Iar sin do bhuail Tadhg Doncha, go ndúirt Doncha an rann: Mo thurainn faid mhairfead, mo dhaithnid, mo léan, mo threaghaid, Mar d'imig na dragain ba calma tréan i maidhm; Ná dridid thar caise 's ná tagaid fém ghéin le meidhir d'fhúig brise mo bhathis i n-aisge leat féin, a Thaidhg
Doncha Mór O Ríordáin cct
do Dhoncha Dhall O Laere, ar n-éag do chapaillín do bhí aige
Is cosúil go ndineadh sí inead giulla agus capaill do
Dar Gobalach, is doilig liom do láir go lag, A bhodaig seo nách follasach an lá dod dhearc; Dá soicheadh sinn an cothram so tar sáile ag teacht, Níor dheocair duit bheith soilbhir go sásta ar each
An freagra le Doncha O Laere air: A dhuine cad b'áil leat a rá go mbéinn-se suas, Is ar imig thar sáil dom cháirde ó Éirinn uair, 'S an tubaist gur fháisg a lá go léir im buaic, Mo ghiulla is mo láir d'fháil bháis i n-aonacht uaim
A shiullaire shultmhair, cé thugais do bharúil fúm Gur duine beag guinideach mise nách geanúil gnúis, Dá gcuireadh an uireasba thusa chó ceasnúil lium, Tu fhiscint im chulaith ní thuigim gur dhathúil tú
- Doncha Dall O Laere
Ar bhás Dhoncha Dhuill Í Laere
Tá fé'n lic seo duine caoin gan ghruaim, Fáig is file suilt is saoi ghlan tsuairc; Grá agus cumann thug do cill is tuath, Is ní bás do rug é ach dul ar aoibhneas uainn
- Pádraig mac Dáth Í Iarlaithe
Tadhg na Súl mBeag adúirt do chórsain do féin,
Muircheartach Ó Buachala, a fuair bás i gCluain-droichid
Bás an chuirp do chuiris díot, mo nuar
Bás do sguir do bhruid, cé linn is trua; An bás ní fhicfig thusa choíche i nguais; An bás ní thiucfa id ghuire, shínis uaig
Epitaph nú feartlaoi Philib McCéacháin, liaig mhath do bhí i gcuntae Luimne
Ag so an t-inead 'na bhfuil Pilib mac Seáin 'na luí, Fear ná crithfeadh ruim dhuine dá ghráinneacht gnaoi Ba lia cuir agus clis chun an bháis do chlaoi; Ach d'imig sin uile 's ní thiucfaig go brách arís
Tadhg Ó Dála dan Athir Lúig O Coileáin, cct
A athir gan chealg 's a shagairt is feárr san domhan, Bíodh gur gheallas bheith farat céad lá ná rabhas, Isé deir lucht seanchais fhada le háiteamh leabhar Gurb é an té is annamh do thagan gheibh fáilte is cabhair
Conchúr Ó Dála do Pheadar O Fhéithín
A Pheadair a ghrá, tárthas duit triall im theach; Ba mheabhair liom trácht tráth leat ar thriathibh gas, Gach faraire áig álainn ba dhian i dtreas Is ba thaca le fáil ábhair i gcian 's i ngar
Táid leabhair a lán láimh liom do bhriathraibh lacht; Seanchas fáig, dánta is diamhair ceacht, Do gheabhair, más áil leat sásamh do mhian is ait, Is ní tamall do lá bheag bheárnach ach bliain ar fad
Beannacht Mhíchíl Í Longáin chun Seáin Í Choileáin go Míorus i gCairbreacha, 1806
Ós duine thu, mar thuigim-se, atá léunta suairc, Tuisgeanach i luithibh suilt 's i ndréachtaibh suag, File math do chuirfeadh siulla i gcéill 's i n-uaim, Id chuideachtain níor mhiste liom dá dtaosgfainn cuach
Dónal na Buile cct
do bhodach sheasgair shámh agá raibh Doncha Mhác Cártha,
Doncha Bhaile-é, ar uiliúin; agus mar da ghlaeg Dónal d'fhéachaint an linbh uasail, ní greim ná deoch do shantaig an bodach do thairisgint do ach a fhiafraí dhe "Créad sgéal ón gcoga " go ndúirt Dónal an rann: Ní hé an coga so is doilig liom ná táinig fós, Ná torchra na mborbchon do b'ábhrach sgóp, Ach toircheas mná brolla-ghil ó árdChloich Reó Id dhoras-sa, a bhodaig, agad chráin dá deól
Piaras Mac Gearailt cct
d'Éamann do Vál an tan bhain Fréní a bhróga dhe ar bhóthar Bhleácliath
Is brón liom an sgeón so do ghlacais, Éamainn, Mar chóbach gan chrógacht gan neart 'na ghéagaibh; Ba dhó liom, dom dhóchas, gur cheap le céad tu, 'S gan do bhróga do sheóla 'na ghlaic chun Fréní
Freagra Éamainn
A óigfhir nách fólta do chanas veursa, Ní dreoileacht nea-chróga do bhain dom féinig, Ach rógaire ar bóthar do ghread le p'léir me, Is nár mhó leis sin feóirling ná anam Éamainn
Tá giulla gan chiall ar sliabh i leith bheith Gaeulach, Ag imeacht thar riail 's ag séana an chreidimh aosta, A sheana-chab liath go dian ag spalpa an éithig, Is ní duine é ach dial atá iata i gcolainn daona
Túir aire chruinn dod phaidrín 's dod ghnáthphaidir; Ag drideam taoi le hucht na haoise; is geárr mhairfir; Beig do chorp go claoite caite i gcill i lár leachta, Agus brosna cnuimhe agus daradaoil ad lánstraca
- Uilliam Mac Suibhnne
Creid an creideamh chreideadh sló na sléacht, Is creid gan cheist an creideamh cóir ón gcléir; Aon gheilt nár chreid do chreideamh beó na naomh, Ná creid go mbeid i seilbh ghlóire Dé
- Diarmaid Ó Longa
A Íosa
a linbh, a ghiulla bhí thall san Róimh, Cé dhíobh is gliuca isna dlithe seo mheabhraig Pól: Lucht fíona d'ibhe le briosga go n-anlann cróch, Nú na naoimh do huileadh le huisge i ngleanntaibh ceóig
Bíon roinnt don chré, do réir a míonaig, Bheir cruithneacht mhaol is grépí fíona; Cuid eile ná tugan ach féar is fraochlach; Agus mar an gcéanna do na daoinibh
Dá n-innsinn eachtra an Mhadra Mhaoil im sgéal, Nú críoch na bhflatha do bhí ag Clann Baoisgne i bhFéin, Nú suíomh an chatha le'r cailleadh na mílte laoch, Le haon mhac fleasgaig ar talamh níor bhinn mo sgéal
Doncha Caoch Ó Mathúna cct , mar dúradar daoine éigin gur Shasanach é, ó n-a chlos ag labhairt Béarla ar mharga Chorcaí
Tá an uiread san tarcaisne ar bhreathibh na binn-Ghaoilge Gur milleadh mo theanga le caisfhriotal Guill-bhuíne, Ionnas go meastar le haicme do chluinn Mhílig, Dar Muiris, gan mhaga, gur Saxanach tintí me
Sirim-se an tAthir 's an gheala-Sprid caoin Naofa, Go dimhin dá gcabhair gan dearmad guím Íosa, Sgrios ar na Gallaibh, 's a mbeatha go ndíbríthar, Ar chuma go leanfainn-se teanga mo phrímh-shinsir
Is ise ba bhlasta 's ba chneasta 's do b'fhírlíofa, Do b'uilte, do b'aite, 's ba tapaig i mbrí bhinn-ghuib, Ba shnuite, ba shnasghluine ag racaireacht gaois-laoithe; Ní hionann is glafarnach mhallaithe ár bhfíor-naoide
Má tá gur chathas seal dom aois aeurach, Is gur ghnáthas stair ar racht na bhfíor-Ghaeul so, Mo cheárd ó mheath le malairt dlí i nÉirinn, Mo chrá go rach gan stad le brívéireacht
D'aithle na bhfile dár bh'ionmhas éigse is iúl, Is mairg do chonnaic an chinneamhain d'éirig dúinn: A leabhair ag titim i limhe 's i léithe i gcúil, 'S ag macaibh na druinge gan siulla dá séadaibh rún
- Dáiví Ó Bruadair
Is túirseach mé don mhéid seo sgríobhaim-se, Mo dhúthracht cé ná téun ar díth bisig; Mar dúirt an té nár thréig mo dhíograis-se, "Bú, bú
hé, hé
ná déin do chroí bhrise " Fínis dár sgríobhas ariamh go fóil, Is fínis don aoilchnis na bhfiarfholt n-óir; Fínis dá-ríribh dár bhfiabhras bróin, Is Críosta dár ndídean ar Shliabh Síóin
Marbhnaidh Thoirdhealbhaigh Uí Raghaillaigh I Anois is mian liom tráchtadh air Terry Ó Raghallaigh an sár-mhac Bhí ríoghamhail saoitheamhail sásta 's thug barr maise in gach céim, Mar bhí sé 'na chommander air na mílte fear don náisiún, 'S go ndéanfadh seisean ármhach le sásadh thabhairt do Ghaedhil
II Tá an Sean-Chárnán go brónach is na tíortha 'lic faoi dhólás Ó d'éag sé an planda dhen mór-fhuil - 'sé mo bhrón é dhol i gcill; Tá clann Liútair ina bpléisiúr ó síneadh síos i gcré é, Mar bhí siad-san faoi ghéar-smacht ag Ó Raghallaigh lena linn
III 'Sé mheasaim féin in m'inntinn gur chóir a chur i bprionnda, Ómra chur leis timchioll 's a throillseadh 'rís le hór, Tá a chéile buairthe tinn bocht is stuair na ndualaibh a' troillseadh, 'S a mháthair féin go cinnte ag tiomsughadh gach brón
IV Tá súil as Rígh na ngrása agam go bhfuil a anam geal i bPárthus Ag ionntuigheas naomh go sásta nó i lár i bhflaitheas Dé'; Tá buachaillí na háite faoi smúid ag bodaigh ghállta Ó d'éag sé an barraidhe álainn, cúl báire chlanna Gaedheal
V Aois Mhic Dé mar léightear dhúinn as na hughdair Ghaedhealach; Míle 'gus seacht gcéad is 'na dhéidh sin trí fichid, An naoi ar an deich dá réir sin ó ghlac sé páirt air léigse, 'S gur i Maigh nEalta 'sé mo léan é bheith i gcré uainn 'na luighe
19> Well anois is mithid liom trácht ar Terry O'Reilly a' stáidfhear A bhí croidheamhail lúthmhar láidir 's thug buaidh in gach cás, Ó mar bhí sé 'na chommander air mhíle fear don náisiún, Gheanfadh siad-san ármhach a' baint sásadh amach as Goill
Ach ó d'éag sé maighistir Reilly tá gruaim os cionn na hÉirinne, Cha dtig driúcht ar bharr an fhéir - níl fiú na héisg a' fuireach' beó
Ó d'éag sé an planda méineamhail - 'sé mo bhrón nach dteachaidh i gcill Tá clann Liútair ar a bpléisiúr dá dhúnadh insa chré
'Sé bhainfeadh urra as bodaigh a' Bhéarla; cha bheadh maith a' pléadáil leis ina gcaint, 'Sé sheasfadh i lár an aonaigh a' baint urra as bodaigh a' Bhéarla
MOLADH AN TOBAC Moladh an tobac anso Ag seo cáilíocht an tobac ó Iath Chríostóir: donn díreach duilleogach fírinneach fíorimeachtúil foléimneach scothógach slánchluasach, ag méadú meanmna agus ag laghdú cathaithe; díolann sé an t-airgead tinteáin gach lá gan amhras 's do gheobhadh páiste sult agus sásamh ann gan plaic aráin aige le brú lá breá samhraidh
A ghiolla an phíopa, an fíor san nó an cóir sin, cé acu is fearr gal as an bpíopa nó snaoisín chun na sróna
'S é 'deir Oscar mac Oisín fear coimheascair na Féinne gurbh fhearr gal as an bpíopa ná snaoisín na hÉireann
Idir an snaoisín 's an píopa d'eirigh na taoisigh chun a chéile, 's do cailleadh san mbruín sin cúig fhear is seacht gcéadta
Is gnách le tobac maith bheith so-bhlasta so-ólta
Is folláin don ghoile é mar 'deirid lucht eolais
'S rómhaith tobac is snaoisín ar bhaiste 's ar phósadh óir déanann sult agus sásamh do lánúnacha óga
Is compord é dá caitheamh idir caraid is comharsain
Och
och
bímíd seal gan gal le hól de, 's a Rí geal na bhfeart tar agus fóir orainn
Scaoil orainn feasta é go gcaithfeam ar ndóthain
Is maith gal de as píopa agus snaoisín ar maidin, duilleog faoin bhfiacail 's a chur siar é dá chogaint
Is maith gal de faoi shúsa do lucht múchadh is réama, 's is rómhaith gal maidne do lucht silidh is méathrais
Nár fheiceadh sé fia, giorria, cú ná cat an té bheadh go holc choíche faoi phípín tobac
Gaibh chugad, be sure, trinsiúr drongach dairí, scianín scothfhaobhrach agus aithinne sailí, dearg smalcaire an tinteáin is do gheobhair mná suirí
'S é seo an tobac donn, dorcha, dílis, ramhar, cnaist mharthanach, do lasadh mar phíosa giúis
A dheargadh níor dheacair i bpípín chumhang, ach barra beag don aithinne do luí ar a shúil
Ná tabhair do bhacach, d'fhalmaire ná do mhnaoi cuairte ach do chaptaoin, d'fhear brataí nó do mhnaoi uasal
Dar fia bhainfeadh sé broim ón tóin, sriath ón tsrón agus diabhal ón anam
Ní hé an tuit é, ní hé an tait é, ní hé manglam fuar ná tais é, ní hé scuabadh sráide Cluana Meala é, ach luibh bhreá bheannaithe tháinig i bhfad é
Ní hé séidse, a bhuachaill, ná deargse, a chailín, is fearra dhuit lán píopa dhe ná caoire is builín
Cé go gcuireann sé mo ghnótha amú orm, mo thuirne 's mo chardaí gidheadh ní bheinn in easpa ó chailleas mo shláinte
Is planda é do tháinig ó oileán na gréine, planda fíor-uasal 's is crá croí bheith in éamais
'S é an mhín mhín é 's é an caoin caoin é, is bréidín deas cóirithe é
Tá blas na meala air agus boladh an ubhaill chumhra
Is rófhuras a dheargadh 's is deacair a mhúchadh 's is róbheag do gheobhadh cailleach de nuair chacfadh sí fúithi
Dob ait le buachaill bó ag briseadh an drúchta ar maidin é
Dob ait le búistéir é ag díol a chuid feola ar stalla é
Dob ait le táilliúir ina mbíodh stráisiún whif le caitheamh de 's níorbh aite ná le gréasaí bheith ina bhéilín is é ag geangaireacht
Dob ait le maighdean óg gal nó dhó tar éis a balcaithe is le spealadóir ina mhealbhóg cúpla duilleog casta dhe
Is mór an laghdú don dochtúir é mar adeir lucht an tairngreacht mara bhfaighid púnt gan chontúirt níl le fáil leathphingin
Ní síol fuamairí ná fámairí, dealg i súisín, bod ar ghualainn ná steall ar staighre do chas an tobac so tháinig ó Mhéiríland chun Uilliam Uí Ghadhra, ach ógánach álainn dea-mhaitheasach, dea-ghníomhach, is maith a cháilíocht
Chuirfeadh sé muca as potátaí, lucha as stácaí, madraí rua dá leapachaibh, míol buí i dteannta agus mic tíre as gleannta
Do chuirfeadh sé bod 'na sheasamh ar dhuine marbh bheadh le seacht mbliain seacht míle thíos ins an talamh
Do bhainfeadh sé broim as tarbh 's treighid as leanbh
Lánúnacha an domhain 's a mbeith in eascairdeas le chéile caithidís lán píopa dhe go miochaire mín maorga agus beidh siad faoi mhaidin gan mhoill i ngabhal a chéile: "upon my soul you moved me fairly fairly fairly"
Ag so cuntas díreach díbhse, a cháirde grách, ar an drong daoine bhí ar meisce faoin gclár ón tobac bríomhar ba mhilse mar a n-abraid cách ná beoir is fíonta na críche seo Inse Fáil
LÍNTE BREISE D'eirigh Murchadh an smuga faoi chuthach is faobhar air is do dhearbhaigh dar Muiris go dtug Donnchadh an t-éitheach
Éiríos Donnchadh 'na sheasamh is cuirios feirc ar a bhéabhar, beireann ar bhata agus smailceann sé smaosach
Tráth chíos Murchadh an smuga a chuid clairéad á taosgadh, béiceann is búireann is liúnn ar a ghaolta
Cnuasaíd 'na dtrúpaíbh slua boscaí 'gus adharca chun comhraic lucht púistí 'gus dúidíní geibhre leg
dúidín Uí Ghadhra
Gabhaid 'na slógadh faoi chéile go faobharach fíochmhar, mar leoin gortach tréimhse nó tréad do mhic tíre
Ba scanraitheach iad le feicsin ag sceilpeáil a chéile le claímhthe, le speilte 's le pící caoilghéara
Bhíodh súistí dá gcasadh ann is tuaghtaí cúlramhar, meallóga is sceana agus corráin gharbhcham
Do bhí fuil ann 'na sruithibh, mar mhaoím de dhruim sléibh', plaoisc is cnámha eile géartha le faobhar
Is cróloite cneadhach do bhí óg agus aosta níorbh iongnadh do cailleadh ann fear is seacht gcéadta
Is gnách iad gan dearmad ag tine chnámh agus tórramh
Bíthear dá lorg ag rince agus cóisir
Is folláin gal do shlogadh do lucht piasta nó traoite, is ní taise é leigheas carraigh nó tochas i laidhre
Báthadh is basgadh ar lucht an mhanglaim is gurab measa ná san do lucht a cheannaithe, ná téann san taobh thoirtheas don oileán, mar a n-éiríonn an ghrian gach aonlá, mar a bhfaighdís tobac donn duilleogach mar chriosacháin na caoireach
Ná cuir san diabhal é ná caith ar an iarta é
Do chuir sé mo thuirne is mo chúpla carda amú orm
Dar fia do bhainfeadh sé broim as cladhaire Sagsanaigh nó braon óna shúil le linn a tharraingte
Do bhainfeadh sé pramsach as mhnáibh Gallda agus síorchac, srannán as mhnáibh coigeal agus scaoilteacht, leagadh nó togha brama as fhear slaite i dteannta an chéachta
Tá sé buan cruaidh láidir gan mhiodam gan ghiodam gan chnáthairt
Do dhéanfadh sé bradach do chapaillibh fiáine lá Márta
Is tarbhach croí do dhuine dealbh
ach tobac breá cumhra ó chúil an mhargaidh darab fiú chúig phúnt gach aon tarraingt de
Ní hé teilg caith ar a hiarta é ná teilg san diabhal é
ní bheinn lá eile ina éamais ar phíosa breá buí
is dá bhfaighinn é le caitheamh mar do ghaibhid na táinte bheinn chomh foránta le Conán na Féinne bheinn im mhórshláinte is gan spádh 'gam le héinne
is mór é a chuid deataigh agus is beag é a chuid luatha
is ba mhaith le saor nó maor ailp 'na bpluic de casta
dob ait le húcairí a bheith dá shú is dá shlogadh í is níorbh aite ná le fíodóirí bheith dá shíor-ól in aimsir na Nollag dob ait le buachaill bó gal nó dhó ar maidin de is dar ndóigh níorbh aite ná liom féin faid na téide d'fháil gan dada dhe dob ait le fíodóir a bheith dá shíor-ól os cionn an airte
chuirfeadh sé bruic as poill is francaigh is ar mhic tírí chuirfeadh scanradh do dhéanfadh súd gan amhras is chuirfeadh dreancaidí as leapacha
thabharfadh sé caint do dhuine bhalbh is bhainfeadh cnead as bhanbh
Coisceann sé gleo agus imreasán go laethúil agus aimhleas, méadaíonn sé meanmna, ardaíonn sé an intinn ionnas gur leor mar aoibhneas agus mar shólás a bheith a dúghadh an dúidín maidin sheaca gheimhridh nó earraigh
Is fiosach do gach n-aon gur compord é d'óg is d'aosta do bhrí go bhfaighid fiú na bpáistí sult agus sásamh ann an tráth bhíd gan easpa an aráin nó na phataí dearga
{N L048} {L 1} {B 1780-82ls 18D} {G L} {U 0201} {C Prós} {M 8} Betha Chiaráin tSaighre
Beatisimus episcopus Ciaranus sanctorum Hibernie primogenitus
is é an tesbog Ciarán saighre cédnaomh do geinedh i nEirinn agus do'n rann tsiar do chúigedh Laighen é re a nabarthar Osraighe
agus do bhádar Eirennaigh ina nainchríostaidthib agus ina ngeintlib uile san aimsir sin
agus Laighne do b'ainm dá athair agus ba d'uaislib na nosraighech é
agus Liadain ainm a mháthar agus do'n rann tes do'n Mhumain í do chorca Laigde iar gcinél
agus atchonnairc a mháthair aisling sul ar ghab sí Ciarán ina broinn
mar do thuitfedh rélt ina bél
agus d'innis an aisling do dhraoithib agus do lucht iuil na haimsire sin agus adubradar ria: bérair mac mírbhuilech agus bud mhór a chlú agus a shubhailceda go deiredh an domain
ina dhiaid sin do geinedh an mac naomtha sin
Ciarán agus is ann rugadh agus do hoiledh é i gcorca Laigde san inis re a nabartar Cléire
agus go fírinnech do thoghaib dia i mbroinn a mháthar é
ar gclos a anma d'Eirinn an tan sin do thionnscain intinn an chrábaidh chrístaidhe i gCiarán
do b'ingantach go mór a thúismigtheoiredha agus gach nech eile atchonnairc é ar a mhéid do ba shubailcech a ghníoma
ba mhín ó nádúir é agus do ba mhilis comrádh agus ba chonách tréithe agus ba fhoirchedal a chomairle
agus mar sin do gach ní eile do bhain le duine naomtha
Lá éigin dá raib sé san inis adubramar
i gCléire is ann dorigne sé tosach a mhírbuiledh agus ba lenbh óg an tan sin é
táinic priochaigh ós a chionn san aedhar agus do thúirling ina fhiadnaise agus do thógaib én beg do bhí ina luighe ar a neid i bfiadnaise Chiaráin agus rug leis gur chréchtnaig é
do ghab trócaire Ciarán do'n én bheg agus do b'olc leis a bheith isan riocht ina raibhe
d'iompaidh an priochaigh agus d'fágaib an tén i bfiadnaise Chiaráin agus é lethmarb créchtnaighte agus do ráidh Ciarán ris éirghidh agus beith slán
do éirig an tén agus do chuaid slán ar a neid le grásaib dé
Deich mbliadna fiched imorro do chaith Ciarán i nEirinn i naomthacht agus i nimláine chuirp agus anma sul do baistedh é óir do bhádar Eirennaig ina ngeintlib mar adubramar
Gidedh ar náitrebh do'n spired naomh ina sherbhóntaidhe féin i gCiarán do mhair sé i gcrábhad agus i mbésaib foirbthe an chomfhaid sin
Atchuala sé an tan sin tuarasgabáil an chrábaidh chrístaide do bheith san Róim agus do fhágaib Eire agus do chuaid do'n Róim
do baistedh é san Róim is do múinedh san chreidiomh chatoilice
do bhí ann sin fiche bliadan ag léighedh an scriptiuir dhiada agus ag tiomargan a lebhar agus ag foghlaim riaghlach na hegailse
agus mar atchonnairc an pobal rómhánach egna agus glicas crábadh agus creidemh an tí Chiaráin do hóirdnedh isan eglais é
do riacht i nEirinn as a aithle sin agus tarla dho ar shlighe na hIdáille Pátraic áirdesbog na hEirenn agus ar bfaicsin a chéile dhóib
do mhuintir dé dorignedar gáirdechas is subachas mór
agus ní raibe Pátraic ina esbog an tan sin gidedh do bhí ina dhiaid
Celestinus dorigne espoc de agus do chuir ann sin é do shenmóir do na hEirennchaib
óir gidh do bhádar naoim eile roim Pátraic i nEirinn do choiméd dia a maigistrecht agus a háirdespocóidecht dosan nó go dtáinic sé
agus nír chreidedar a rígthe ná a dtigernadha tré nech eile go techt do
Adubairt Pátraic re Ciarán: éirig romham i nEirinn is do ghébair tobar i gcóigcrích an rainn tuaidh agus an rainn tes di ina medhón agus cumhdaig máinistir duit ag an dtobar sin
agus is edh as ainm do uarán
is ann bhias t'onóir agus t'eiséirgidh go bráth
do fhregair Ciarán agus adubairt: aithin damsa an tinad a bfuil an tobar sin
adubairt Pátraic ris: biaidh an tigerna maille riot agus gluais romhat go dírech agus gabh mo chluigínse chugat agus biaidh gan labairt go roichir an tobar adubramar
agus mar roichir é laibheoraidh an cluigín do ghuth sholusbhinn agus aichneochair mar sin an tobar
agus i gcionn naoi mbliadan fiched lenfadsa thu gusan ninad sin
Do bhennaigedar agus do phógadar a chéile agus táinic Ciarán ina shlighe féin dochum Eirenn is do an Pátraic isan Iodáil
do bhí clog Chiaráin gan labairt nó go dtáinic sé chum an ionaid a raibe an tobar adubairt Pátraic
uarán
óir ar dtecht do Chiarán i nEirinn do dhírig dia é chum an tobair sin
agus arna rochtain do do labair an cluigín go luath do ghuth sholusghlan
barcán Chiaráin adeirther ris
atá sé anois mar chomartha i bparóiste agus i gcathraig Chiaráin agus beirter é ar fud na dtíorthadh ina timchioll chum a thabartha mar luighe idir ríghaib i bpéin a bfírinne do choiméd
beirter fós d'faghbáil a riachtanais a leas do chomarbaib mainistrech Chiaráin chum na bpoiblech i gcoitchinne
agus is ann dorignedh é ag Germanus espoc ag maighistir Phátraic agus is é tug do Phátraic é
An tobar sin adubramar is ann atá sé i gcóigcrích dhá rann Eirenn
Mumha rann teas agus
rann tuaidh
gidedh isan Mumain atá an talam re a nabarthar Eile
do thionnscain Ciarán áitrebhadh mar dhíthrebach isan ionad so
óir do bhí sé ar dtimchelladh do choilltib móra an tan sin
agus do thinnscain ar dtús sella beg do dhénam d'obair dheireoil
Ann sin do thinnscain sé mainistir agus cathair fá dheoid maille grásaib dé darab ainm saighir Chiaráin ag cách i gcoitchinne
an tan táinic Ciarán ar dtús ann sin do shuidh ar scáth chroinn agus d'éirig ó'n dtaobh eile do'n chrann torc allta róchuthaig
mar atchonnairc sí Ciarán do theich sí agus d'iompaidh arís ina serbhóntaidhe chennsa dochum Ciaráin arna dénamh mín ó dhia
do b'é an torc cédna sin céddeisciopal agus cédmhanach do bhí ag Ciarán isan ionad sin
do chuaid imorro do'n choill agus do bhuain slat agus tuighe idir a fiaclaib mar chongnam chum an tsella
ní raibe tra duine i bfochair Chiaráin an tan sin óir is ina aonar óna dheiscioplaib táinic sé chum na dítrebhachta sin
tángadar iar sin ainmidthe éigciallda chum Chiaráin as gach áird a rabadar do'n fhásach
sionnach agus broc mactíre agus eilit
agus do bhádar cennsa do Chiarán agus d'umhlaigedar dá thegasc mar mhanchaib agus doghnídís gach ní adeiredh riu
Lá dá dtáinic an sinnach do bhí ainmhianach celgach mailísech chum bróg Ciaráin: agus do ghoid iad agus do shechain an coimthionól agus do chuaid sé roime dá uamhaidh féin agus do shanntaig na bróga d'ithe ann sin
arna fhoillsiugad sin do Chiarán do chuir manach eile do mhanchaib a mhuintire
an broc ar chionn an tsinnaig dá thabairt gusan ionad gcédna
táinic an broc go huaimh an tsinnaig agus do fuair ag ithe na mbróg é óir d'uaidh sé a gcluasa agus a nialla
do choiméignig an broc é im thecht leis chum na mainistrech agus tángadar im thráthnóna go Ciarán agus na bróga leo
do ráidh Ciarán risan sinnach: a bhráthair créd im a ndernais an ghadaighecht úd nár dhegmhaisech do mhanach do dhénamh
agus ní rángais a leas súd do dhénam óir atá uisge nemmhailísech againn isan gcoitchinne agus atá biadh mar an gcédna
dá dtugadh imorro do nádúir ort gomadh fherrde let feoil do chaithem doghénfadh dia dhuit do chroicennaib na gcrann so ad thimchioll í
d'iarr an sinnach ann sin ar Chiarán loghadh a phecadh agus breithemnas aithrige do chengal air
dorignedh amlaid agus nír ith an sinnach biadh nó go bfuair cead ó Chiarán agus do bhí fírénta ó shin amach mar chách
Is ina dhiaid sin tángadar a dheiscipail féin dochum Ciaráin maille re mórán eile
is do thinnscain ann sin manistir dhellraigthech do dhénam agus do bhádar na hainmhinte sin ina stáid féin ó shoin amach i bfochair Chiaráin oir do b'ait leis iad
do fhás iar sin an creidem crístaide i nEirinn
do bhádar triar espoc rónaomtha i nErinn ar dtecht do Phátraic innte
Ailbhe imlig iubhair agus Braus espoc agus Declán ina thír agus ina dhúthaig féin isna déisib Muman
agus do iompaig an tí naom Ciarán daoine iomdha dá dhúthaig do Osraighib chum an chreidim chatoilice
Is ina dhiaidh sin táinic an táirdespoc glórmhar Pátraic ó Celestinus pápa i nEirinn
ba lán Eire uile do'n chreidemh agus do'n bhaistedh chrístaide uaidhe
táinic iarum ainder chum Ciaráin agus dorigne crístaide dhi agus serbóntaidhe fírinnech do dhia
agus do chumdaig Ciarán di sella beg onóirech i gcomfhogus do'n mhainistir
agus do chruinnig ógha naomhta eile ina timchioll agus ba dhíobsan an ógh róscothamail dar b'ainm Bruinnech agus ba hingen tigerna uasail do'n Mhumain í
fa hinmhain go dil is go díochra le máthair Chiaráin í agus ba dhalta do Liadain í agus do ba shochrach ó bhésaib í
an uair atchuala imorro taoisech ua bFiachrach tuarascbáil deilbe na hingine adubramar táinic maille ceithirnib móra agus rug leis ar éigin í
is edh do b'ainm do Díoma
agus do bhí sí aige ina chaislén re haimsir fhada agus do chodail ina fochair agus do b'inmhain leis í go mór
táinic Ciarán go Díoma d'iarraidh na hingine air is nír aomh Díoma a léigen uadha
adubairt fós nach léigfedh uaidh ar aonchor í munab guth corrghlaise do dhúiseochadh as a chodla arna mhárach é
agus do b'aimsir geimhrid an tan sin agus d'fer snechta mór ann agus in tinad a raibhe Ciarán gona dheiscioblaib nír fher aonréd do'n tsnechta ann
isan maidin arna mhárach gidh do bhí sin i naghaidh nádúra do labair corrghlas ar mhullach gach aointighe dá raibhe san dúnadh
mar atchuala Díoma sin táinic go luath mar a raib Ciarán
do luig ar a ghlúinib ina fhiadnaisi agus do léig an ingen uadha
ba thorrach an tan sin í agus nír mhaith le Ciarán é
do chuir fíoghair na croiche césta ar medhón na hingine agus do chuaid an toirrches ar nemhní agus rug leis í dá sella féin re a nabartar ceall Liadain
Gidedh do bhí Díoma arna chengal i ngrádh na hingine go mór agus do b'aithrech leis a léigen uadha agus táinic arís dá breith leis
Gidedh dorigne dia do réir thola thriair
Ciaráin agus a mháthar naomtha agus na hingine féin ag techt do'n bhaile dhosan go bfuair Bruinnech bás
agus ba holc le Díoma sin agus adubairt re Ciarán: créd fár mharbais mo bhen phósta ar sé
óir nír bh'aichnidh dhi fer romham agus do chenglas dam í mar mhnaoi phósta
agus ar an adbhar sin ní bhiaidh th'áitrebh isan inad so óir cuirfedsa as tu
adubairt Ciarán: ní uait féin fuilid na comhachta sin óna ndiongantá sin ná ní eile
acht dia ar dtabairt comachta dhuit mar scáile thalmaidhe an fedh bhus áil leis
tríd sin tra ní fhúigfedsa m'inad duit acht biad ann gidh (maith) olc letsa é
ótchuala Díoma sin d'imthig maille re feirg mhóir agus dorigne bagar ar Chiarán
agus táinic anfhochain ó dhia ar Dhíoma i ndíogail a aindlighidh
óir an tan táinic chum a chaisléin fuair tré theinidh é agus a raibe ina thimchioll do thigthib
agus do bhí mac muirnech aige agus do dhermaid isan tig é agus é ina chodladh i lebaidh Dhíoma
agus adubairt a bhuime do ghuth árd arna fhaicsin di nach raibe ar chumus do dhuine a fhurtacht ó na teintib: bronnaim thu a mhic ghrádhaig do Chiarán tsaighre agus cuirim ar a chomairce thu
cid tra acht ar dtuitim do na teintib agus ar bfuaradh do na háitib do fríth an lenbh ina imshláine mar budh ina chodladh do bhiadh
amhail atchonnairc Díoma sin do chuaidh mar a raibe Ciarán agus an tespoc dar b'ainm Edus leis
agus do ghab bruth aithrige chuige ó Chiarán agus tug a dhias mac do
Donnchad an mac úd do shaor féin ó na teintib agus mac eile gona síol agus gona sliocht ina ndiaidh idir mhainistir is chíos agus adhlacan
agus d'iompaig Díoma dá inad féin maille re gáirdechus agus re bennachtain Chiaráin
Ciarán imorro do b'olc leis a dhalta do dhul a chomluath sin do'n tsaogal
agus do bhí a fhios aige nach diongnadh Díoma éigen air ó shoin suas agus do chuaid mar a raibe corp na hingine agus dorigne úrnaigthe chum dia ar a son gur éirig sí ó bhás go raibhe aimsir fhada ina bethaidh iar sin
Lá eile táinic chum Ciaráin an fedhmanach do bhí aige re haghaid oibre na mainistrech agus adubhairt: atáid muca d'uiresbaidh orainn ar sé
adubairt Ciarán: amhail dobheir dia gach ní eile dhúinn dobhérfaidh muca
táinic imorro arna mhárach cráin rómhór agus dhá mhuic dhég léi dochum na saor go dtángadar muca iomdha uatha iar sin
Lá eile d'iarr an fer cédna caoirig ar Chiarán
adubairt Ciarán: an té tug muca dhúinn bhérfaidh caoirig
agus ar ndul do'n fhedmanach amach atchonnairc sé ocht gcaoirig fiched gela ar an bfaithche ag ithe feoir, agus tug leis iad agus tángadar caoirig iomdha uatha
Do bhí fer comhachtach dar bh'ainm Fionntan isan talamh sin agus tug leis a mhac marb dochum Ciaráin dá aithbeochan
Laogaire ainm an mhic
agus ar ndénamh úrnaigthedh do Chiarán chum a thigerna d'éirig an mac ó bhás agus do mhair go fada iar sin
tug an fer sin do Chiarán ina chumaoin sin an ferann dar bh'ainm ráth feráin agus dá chomhorba go bráth
Iar sin tra táinic Pátraic senmóraidhe na nEirennach go ríg Muman go hAonghus mac Nadfraoich
agus do chreid do dhia agus do Phátraic is do bhaist Pátraic é
Agus táinic an tan sin nech do shíol Duach do dhúthaig Osraighe agus do mharb sé ech Pátraic dá dheoin féin
agus do gabadh le muintir an ríg agus do cuiredh i gcuibrech gan fuirech rena chur chum báis
agus do ghuidhedar a charaid Ciarán ar a shon agus táinic chum an ríg agus tug saidhbres óir agus airgid do dá chionn agus do léigedh saor dá dhúthaig é agus ar nimthecht do do chuaid an tionmhas ar nemhní
agus do ghab ferg an ríg tríd sin agus do ghairm Ciarán chuige agus d'fiarfaig dhe créd fá dtug faonmhaithes do
neithe bréige ar son an chiontaig do bhí aige
adubairt Ciarán: gach uile maithes is ó nemhní tángadar agus is i nemhní rachaid
agus do ghab ferg an ríg agus dorigne bagar ar Chiarán
táinic imorro díghaltas ó dhia dochum an ríg óir do bainedh a radharc de fó chédóir is do thuit chum talman i bfiadnaisi cháich
do bhí ar an láthair an tan sin Carthach dalta do Chiarán agus do bhí gaol aige risan ríg agus do ghuidh sé Ciarán ar a shon
agus táinic do ghuidhe Charthaig agus mhóráin eile gur shoillsig Ciarán a shúile do'n rig agus gur éirig slán
agus is amhlaid do conncas (ms
do connarcas) do mhórán do dhaoinib go raibe an rí marb agus gur b'é a aithbeochan ó bhás dorigne Ciarán
ar néirgidh do'n ríg tug almsana iomda do Chiarán agus tug grása do dhia
Do bhádar crutairedha maithe ag Aonghus an tan sin agus fa cheolmar iad ag gabáil dána agus ag seinm a gcrot
agus do bhíodar ag siubal lá tré Mhúscraighe tíre i gcóigedh Muman agus do marbadh ann iad ó esgcáirdib dhóib
agus do foilghedh a gcuirp i loch láim risan maigh inar marbadh iad agus do cuiredh a gcrota i gcrann ar bhruach an locha
agus ba holc le hAongus sin agus do b'olc leis nach raibh a fhios aige cia tharla riu
agus do bhí a fhios aige Ciarán do bheith lán do rath an spioraid naoim agus táinic d'faghbáil a fhesa uaidh cia tharla risna crutairedhaib
óir nír bh'áil leis a fhiarfaighidh dá dhraoi ar son gur ghab sé creidemh Críst chuige
is é ro ráid Ciarán ris: do marbadh do chrutairedha go folaigthech ar sé agus do foilghedh a gcuirp i loch láim risan inad ar marbadh iad agus do crochadh a gcruite (sic) i gcrann bhruach an locha
do ghuid an rí Ciarán im dhul leis dochum in locha innus go bfuighbhedh a gcuirp rena dtógbáil
do chuadar chum an locha agus dorigne Ciarán trédhenas innas gomadh fhéidir na cuirp do thógbáil
agus ar gcríochnugadh an trédhenasa do thercaig uisge an locha an mhéid sin nach raibe folach ar domhan orra
do tógbadh iad agus rugadh i bfiadnaisi Chiaráin iad agus dorigne úrnaighte chum dia gur éirgedar na mairb i bfiadnaisi cháich uile amail is ina gcodla do bheidís
agus is é nuimhir do bhádar ochtar agus is é faid do bhádar isan loch mí imlán
do ghabadar chuca a gcruite as an gcrann amhail do thegasc Ciarán dóib agus dorinset ceol toltanach i bfiadnaisi in ríg agus Chiaráin agus cháich i gcoitchinne
agus do bhí an oired sin do chaenbharraighe isan gceol sin gur chodail sochraid do na sluagaib leis agus tugadh glóire agus moladh do dhia agus do Chiarán
agus an loch inar báidhedh iad nír fhás uisge ó shoin suas ann acht amháin go nabartar mar chuimniugad na mírbhuile sin loch na gcrutairedh ris
agus ar ngabáil bennachtan an ríg agus na gcrutairedh do iompaig Ciarán dá chathraig féin
Lá eile do bhí maor an ríg
Aonghus ag siubal tríd an dtalamh dá nabartar Múscraighe tíre táinic tréad muc do agus adubairt rena mhuintir muc díobh do mharbad
do mharbadar agus rucsat leo í fó'n gcoill ba neasa dhóib dá caithem
tarla dhóib a nesgcaraid is do mharbsat an maor agus fiche fer dá mhuintir ar bhruach na habhann re a nabartar an Bhrosnach
arna fhios sin do Chiarán do guidedh é óna dhalta ó'n Carthach adubart shuas fa bhráthair do'n ríg d'Aongus nó gomadh mhac meic do é agus ó dhaoinib eile go ndechadaois ar chionn chorp na droinge úd dá nadhlacan ar nach ithedaois bethadaig allta iad
atchonnairc Ciarán ar rochtain na gcorp dóib nár leor a raibh do shochraid chum iomchair na gcorp gusan eglais agus adubairt do ghuth mhór: i nainm ár dtigherna Iosa Críst éirgidh a dhaoine truagha agus tigidh leamsa
d'éirgedar i gcédóir agus an torc leo agus do iompaig chum a thigherna féin
nech naomtha dar bh'ainm Eochaid agus do dhúthaig an tíre sin féin (é)
agus do bhí an drong sin do haithbeodhadh ina manchaib cráibthecha ag Ciarán ó shoin suas
Lá eile do Chiarán ag siubhal agus tarla muine dho ar a raib mórán do sméraib
agus do thuig ó na fháidhemlacht féin go mbiadh riachtanas leisna sméraib agus do chuir cumhdach ina dtimchioll (innus) nach bainfedh fuacht an gheimridh riu
agus do b'intinn do dá mbiadaois go cenn bliadna ann sin nach budh mheisde iad munbudh fherrde
iar sin tra do hollmaigedh fledh ag taoisech dá mhuintir do ríg Mhuman
d'Aongus
Concraidh rí Osraighe ba hé in taoisech
tangadar do chaithem na fleidhe an rí agus a ríghan agus sluag iomda leo agus do b'í aimsir (ann) sin i ndiaidh chásca
tug an ríghan grádh do Choncraid ag in bfleidh sin agus do ghuidh é im luighe léi óir ba dhegdhelbda go mór é
agus do dhiult Concraid an ní sin
iar sin do léig an ríghan galar fallsa dá hinsaighidh innus go nanadh tar éis an ríg san mbaile i bfochair Choncraidh agus adubairt go mbiadh slán dá bfuighbedh sí sméra re a nithedh
óir nír dhóig léi gomadh éidir sméra d'faghbáil san inbhuidh sin
ba hegal imorro le Concraidh a beithse san mbaile ar son an ríg agus do chuaid mar a raibh a phátrún féin
Ciarán agus do fhoillsig do gach ní dá ndubramair
óir is do pharráiste Chiaráin gach aon mhagh a nOsraighib
agus mar chuala Ciarán sin adubairt: do ghébhaidh sí sméra ar sé
agus do chuaid chum an mhuine ar ar fhágaib na sméra i gcumdach isan bfoghmar roime sin agus tug lán soithig leis díob agus do chuir iad chum na righaine le Conchraid agus do chaith iad agus do bhí slán
óir ní raib spéis aice ann do láthair
agus fa blas meala do bhí ar na sméraib sin ag an mbainrígain agus ag gach nech dar chaith iad
do thuig sí gur mírbhuile dorignedh uirre ó Chiarán
agus táinic sí chuige agus do umhlaig do agus do admhaig a pecadha agus d'iarr maithmechas
tug Ciarán díolgadh dhi agus tug a bhennacht fós agus adubairt Ciarán: ní fhédaimse do shaoradh ar an mbás do gelladh duit
óir do ghébair féin agus Aongus bás i naon ló i gcath agus doghéna dia trócaire orraib
Eithne uathach is í inghen Chrimthainn mheic Enna chinnselaig
do thairrngir Pátraic sin dóib agus dorighne Ciarán mar an gcédna an tan sin agus ba fhíor sin
óir do thuit Aongus agus an righan sin i gcath chille hosnadh ar muigh Fea i núibh Fháilge (sic) le Muirchertach mac Erca agus le hIollann mac Dúnlaing ríg Laighen agus le leith Chuinn
is é lá tugadh an cath sin an tochtmadh hidus do mhí October aois an tigerna an tan sin trí bliadna dég ar cheithre fichid agus cheithre céd bliadan
bás Patraic an bhliadain chétna
Lá eile táinic Pátraic agus Aongus mac Nadfraoich maille re sluag mór go Saighir mar a raib Ciarán agus do marbadh ocht ndaimh dóib maille re biad eile
adubairt nech eile re Ciarán: gá tarbha a bfuil do bhiad ann so do'n imad daoinedh úd
adubairt Ciarán: an té do shásaimh mórán do mhíltib isin bfásach le begán aráin agus éisc doghéna sé go maith gomadh shásam do na sluagaibh úd an begán bídh so
do bhennaig sé a thobar féin agus do chlaochlaig i bfíon é
agus táinic ó ghrásaib dé agus Chiaráin an gcéin do b'áil dá raib do shluagaib ann sin go bfuaradar a ndóithin bídh agus fíona
Aimsir eile táinic rí Temrach maille re nert sluaig do ghabáil ghiall bfer Muman agus nír bh'áil le hOilioll ríg Chaisil umladh do thabairt do
dorighne móirthinól ina naghaid agus tángadar i gcoinne a chéile láim re cathair Chiaráin agus do b'áil le Ciarán síthcháin do dhénam etorra agus nír aomsat sin uaidh
agus do fuair seisean ó dhia an ní nach fuair ó na daoinib diomsacha
óir d'éirig coill mhór re hagaidh na Muimhnech ag dul dóib chum an chatha
agus d'éirig sruth na Brosnaighe tar a bruachaib re hucht leithe Chuinn innus nár láimh nech a gabháil
agus mar atchonnarcatar na mírbhuiledha sin do ghabh egla iad
agus d'iompaig an rí ó'n tsruth sin agus do imthig dá thír ódchonnairc an sruth do bhí sodhola dá shluagaib roime sin d'éirgidh rompa
do anadar Muimnig an oidhche sin i gcomharsanacht chathrach Chiaráin agus do chuir Ciarán mart agus muc arna hollmughad chum an ríg
do sásadh an sluag uile ó'n mbiad sin agus do fhágsat fuighlech agus do móradh ainm dé agus Ciaráin tríd sin ó na mirbhuilib égsamhla sin
Aimsir eile tángadar ceitheirne móra do shladaidhthib do thírib eile i gcóigcrích Muman do shladaighecht agus do mharbadh dhaoinedh
rug duine maith do'n Mhumain orra dar bh'ainm Lonán agus do ghabadar na díbfergaig teichedh
ótchonncadar nár bh'féidir dóib dol as ar aon chor do ghuidhedar Ciarán im a saoradh ar an éigen sin
agus an tan ba áil le Lonán agus lena mhuintir a ngabáil sin agus a marbadh do thuit caor theintidhe etorra agus na sladaidhthe
do ghab egla mhór Lonán agus a mhuintir agus nír lensat tairis sin iat agus d'iompaigedar chum a nárais fein
d'aichnigedar na sladaidhthe gurab iad mírbhuiledha Chiaráin do shaor iad
tángadar chuige agus d'innsedar a sgéla dho
agus is í comairle ar ar cinnedh leo aibídedha crábaidh do chur iompa agus foghnamh do dhia agus do Chiarán ó shoin amach
do críochnaigedh an chomairle sin leo agus do bhádar fó láim Chiaráin i ndeghoibrighthib agus i gcrábhad nó go bfuaradar bás
Lá eile táinic gadaidhe do chóigedh Laighen agus do ghoid bó rómhaith do bhí ag manchaib Chiaráin
agus is edh do b'ainm do Cairbre
agus ag dul chum sléibhe Bladhma dho do fher ceo agus dorchadas do innus nár léir do an tslighe agus do thuit sé i nabhainn agus do báidhedh é
d'iompaig an bhó tar ais chum Ciaráin agus chum na manach arís
Lá eile do chuir Ciarán seisrech damh chum a bhuime
Coinche gan nech leo do threabhadh dhi
ó rángadar na daimh chum Coinche d'aichin gur bh'é Ciarán do chuir chuice iad chum treabtha agus do ba fhada an tslighe idir Chiarán agus mhainistir Choinche
ros bennchuir
óir is i gcomarsanacht na mara san rann oirtherach d'Eirinn atá
do threabadar na daim sin uatha féin agus ar gcríochnugadh aimsire an treabtha do iompaigedar chum Ciaráin gan nech leo
do ghnáthaigedh Ciarán gach aon oidche nodlaice iar dtabairt chomaoinech dá mhuintir féin i Saighir dá láim féin dol go mainistir a bhuime go ros mbennchuir innus go dtugadh sé comaoin chuirp Chríost dá láim féin di
agus do iompaigedh dá mhainistir féin an oidhche chédna
is amlaid tra thuigmíd gur b'é dia doghníodh sin amail doghníodh re hAbacus a thabairt ó'n Innia
óna thír féin go Caldea agus tar ais arís do'n Innia re tamall gerr do ló
do bhí cloch mhór (ag) sancta Coinche ar a ngnáthaigedh sí beith ag guidhe agus ag urnaighthe chum a tigerna tamall ó'n mainistir i dtráig an mhara agus is é a hainm anois carraig Choinche
Do tigdís tonna an mhara ina timchioll go minic
Do chuaid Ciarán lá ar an gcloich sin agus do shnáimh ar muir agus d'iompaig arís chum a hionaid féin an tan ba thoil le Ciarán é
agus ní hiongnadh sin óir atá scríobhta: mirabilis Deus in sanctis suis (Ps 135) edhon is mírbuilech dia ina naomhaibh
An dalta adubramar beith ag Ciarán
Carthach tug sé féin agus ógh do mhuintir Liadain grádh dochoimsech dá chéile
agus do bhí intinn truaillighte an phecaidh aco agus dorónsat inad coinne re chéile do choimlíonadh a dtoile
agus ar ndul dóib san ionad choinne an tan do b'áil leo luighe do chríochnugadh a dtoile do thuit caor theinedh etorra agus is ar éigin do chuadar as gan losgadh
Do ghab egla mhór iad agus nír labradar aonfhocal ar mhéid a negla
do iompaigedar tar ais agus do dalladh an ógh sin agus do bhí dall co haimsir a báis
óir nír bh'aindligthech an breithemhnas an bhen do dhall a hintinn féin chum an phecaidh a súile do dhalladh ó sholus chorpordha
do ghab Carthach breith aithrighe chuige agus do chuaid dá oilithre iarum agus is follus naomthacht Chiaráin de sin
óir nír bh'áil le dia go bpecóchadaois an dhá ógh sin do bhí ar a choiméd
óir do bhísean deghoidech go mór ag coiméd a thréda
Tángadar dís bhráthar dá chéile chum Ciaráin dá chomairliugadh dol dá noilithre i ninadaib imchiana
Odhrán agus Medhrán a nanmanna
do Mhúscraighe thíre dhóib ó'n mbaile re a nabarthar Letrach
ar dtecht dóib go Saighir do shanntaig an dara fer díob anmain i bfochair Chiaráin agus do b'é sin Medhrán
adubairt Odhrán: ní mar sin do ghellais a bhráthair
agus adubairt re Ciarán gan a bhráthair do chongbáil uaidh
adubairt Ciarán: breithneochaidh dia edrainn cia againn aga mbiaidh sé
gabhadh sé an lócharnn so ina láimh agus cuiredh sé a anál fúithe agus dá lasaidh an lócharnn anadh agamsa agus muna lasaidh éirgedh letsa
tugadh do an lócharnn ina láimh agus do shéid a anál fúithe agus do las i gcédóir agus do an Medhrán ag Ciarán go haimsir a bháis i naomthacht mhóir agus i ndeghoibrechaibh
agus adubairt Ciarán re hOdhrán: adeirim riot a Odhráin dá gcuardaighidh tu an domhan gurab ad bhaile féin i Letrach do ghébair bás
ar an adhbar sin iompaig agus caith t'aimsir ann óir is uait ainmneochar é go bráth
d'iompaig Odhrán dá bhaile féin tré bhriathraib Chiaráin agus dorigne mainistir onóireach ann agus fa mhór a shubailcedha agus a naomthacht
agus ar ndénam mírbuiledh niomda dho mar léghtar ina bhethaid féin do chuaid dochum nime agus do fíoradh briathra Chiaráin
óir is é as ainm do'n ionad sin
letrach Odhráin
Do bhí ben dar bh'ainm Eitill ag siubhal lá agus tarla leagadh dhi gur brisedh a cnámh go bfuair teas
d'aithbeoaig Ciarán i gcionn trí la í
tug sise do Chiarán an ferann (ar) ar legadh í
is é a ainm léim Eitille
agus tug grása do dhia agus do Chiarán
Fedhmanach do mhuintir an ríg dar bh'ainm Cennfhaoladh: do mharb sé Cronán
cara do Chiarán
do aithbheoaigh Ciarán é agus i gcionn an seachtmadh lá dorigne Ciarán sin i nainm Chríost
ar mbeith slán do i bfiadnaise cháich adubairt Ciarán: an té do mharb thu go haindligthech
Cennfhaoladh is túsga muirbfither é féin agus loiscfither a chorp isan chaislén re a nabarthar ráth muighe ó éilech (sic)
Lá eile do labair rí Muman
Oilioll re Ciarán do bhriathraibh gruama agus do chuaid go bfeirg mhóir uaidh
agus nír chian iar sin go ndernadh an ríg balb go raibh ocht lá gan labhra
táinic go Ciarán agus do leag é féin ina fhiadnaise
do chionntaig é féin ina aindligthib agus do iarr maithmechas
agus arna thuigsin do Chiarán go raib aithrighe fhírinnech aige do bhennaig a thenga gur labair go hobann do ghuth sholusghlan
agus ar ngabáil bhennachtan Chiaráin chuige do imthig slán dá thig agus do mhédaig ainm dé agus Chiaráin
Araile d'oidche do chuaid Ciarán agus oilithrech dar bh'ainm Germán do bhí ina fhochair i sruth uisge fhuair agus ar mbeith go fada dhóib ann adubairt Germán: ní héidir liomsa a Chiaráin fulang nís sia isan uisge
do chuir Ciarán sighin na croiche césta ar an uisge agus do chlaochlaig mesarda é mar theas fothraicthe agus do bhádar ag moladh dé
Adubairt Ciarán: a Ghermáin ar sé ticfaidh aoighe grádhach chugainn amáirech
Carthach mac ríg Mhuman mo dhalta féin do chuires dá oilithre ar son phecaidh do shantaig sé do dhénam muna dtoirmioscadh dia agus mise é óir nír b'áil liom a chrábadh agus a shaothar do mhilledh dho
agus atá anois ag impódh iar bfaghbáil logha ina phecadhaib agus arna ghlanadh ó choir
gabsa an tiasc sin ad thimchioll go mbiaidh ar chenn mo mheic ghrádhaigse
do ghab Germán iasc mór mar adubairt Ciáran ris agus arna mhárach táinic Carthach mar adubairt Ciarán
Aimsir eile do gabhadh Ciarán cluana mheic Nóis leisan rígh dar bh'ainm Furbaidhe agus do cuiredh i gcuibrech é
do b'é a adbar sin maithes an ríg do bhí ar choiméd Chiaráin agus tug Ciarán mórán de do bhochtaib dé ar mbeith (dho) lán do thrócaire
lá éigin táinic an rí mar a raibe Ciarán agus adubairt ris tré adhbacht: dá bfuighbinn cheithre bá maola cuirpdherga agus cinn gheala orra do léigfinn amach thu
adubairt Ciarán: is tualang dia ris sin agus léigse mise amach dá niarraidh sin agus muna bfuighbed iad tiocfad féin arís fád bhreith
do scaoiledh do Chiarán ann sin agus táinic go Saighir mar a raibe (an) Ciarán eile agus d'innis an ní sin do agus do bhádar an tan sin i bfochair Chiaráin an dhá Bhrénainn
ba fhorbfaoiltech leo Ciarán cluana do thecht agus adubairt rena fhedhmanach: créd do ghébaid na naoim sin anocht re caithiomh
adubairt an fedhmanach nach raibe biadh aige acht feoil
adubairt Ciarán: ullmaig go luath an ní atá agat ar mbeith beirbhte do'n fheoil do bhennaig Ciarán í agus do chlaochlaig i bfiadnaise cháich i nola agus i niasc i bpraisig agus i mbiadaib égsamla do réir a thoile féin
agus táinic ó ghrásaib dé gur líonadh soithighe an tighe uile d'fíon uasal chum coda na naom adubramar
do bhí manach astig leis nár bh'áil biadh do chaithemh i bfochair na naomh
mac Congair agus adubairt nach caithfedh na biadha dorignedh do'n fheoil
adubairt Ciarán: caithfir feoil isan charghais agus muirbfid do námhaid thu an lá chaithfios tu í
bainfer do chenn díot is ní sheilbheochair flaithes dé
is nemchonáig tra chaithfios tu do bhetha óir cuirfir th'aibíd mhanaig díot
do fióradh imorro briathra Chiaráin óir do marbadh eisean i ngar do shaighir Chiaráin
Is ann sin dorignedar an cethrar naom sin
an dhá Chiarán agus an dhá Bhrénainn cumann etorra féin agus idir a gcomharbaib dá néis
agus ar ngabáil ceada agus bennachtan na naom sin do Chiarán chluana d'imthig chum na slighe agus ní raibe a fhios aige cá rabhadar na ba do gheall sé do'n ríg
do chuaid Ciarán saighre leis tamall do'n tslighe dá sheoladh agus tugsat bennacht dá chéile
adubairt Ciarán cluana: bíodh do thoradh mo bhennachtan saidhbres agus imad inmhasa agus spréidhe ad bhaile go bráth
adubairt Ciarán saighre: bíodh saidhbres egna agus crábaidh do bhrígh mo bhennachtan at inadsa choidche
agus do fíoradh na briathra sin do gach leith
ar dtecht dóib chum an átha re a nabarthar áth salach fuaradar ar bhruach na habhann cheithre ba maola cennfhionna
adubairt Ciarán cluana: an bfaicir mar (tug) dia dhúinne na ba d'iarr an rí orrainn
agus do dhelaigedar ann sin re chéile ar dtabairt ghrása agus mholta do dhia agus ar ngabáil bhennachtan agus phóg a chéile mar chomartha shíthe agus ghrása
do iompaig senChiarán go saighir agus do chuaid (an) Ciarán eile go cluain
do chuir na ba chum in ríg agus do b'ingnad leisan ríg cinnus do b'féidir a leithéidedha sin do bhuaib d'faghbáil
agus ar mbeith do Chiarán saor óna gheallamhain do chuadar na ba ar neimhní go nár fríth a dtuarasgabáil ó shoin a lé
do thuig an rí ann sin gur b'égcóir a nderna re Ciarán
Do bhí i mainistir chluana mhic Nóis leanbh dar bh'ainm Crithid
fa amadánta isna deghoibrigthib é agus fa urchóidech isna hoibrighthib mailísecha
táinic sé go saighir Ciaráin agus do bhí ann seal re senChiarán
do aichin Ciarán gan teine choisrectha do bhennaig sé an cháisc roime sin do mhúchadh go cenn bliadna isan mainistir acht a bethugad agus a coiméd innte
táinic an lenbh adubramar ar furáilemh an diabhail agus do mhúch dá dheoin an teine
adubairt Ciarán: an bfuil a fhios agaib gur mhúch an lenbh mallaighte re a nabarthar Crithid cluana an teine choisrectha do bhí againn
tiocfaidh díghaltas air ann óir do ghébaidh sé bás amáirech
ba fhíor sin
do mharbsat na meictíre arna mháirech ar an bferann amuich (é) agus do fágbadh ann é
adubairt Ciarán: ní bhiaidh teine isan eglais so go cáisc muna gcuiridh dia ann í
do chuala Ciarán cluana go bfuair an lenbh bás mar sin agus táinic go luath go Saighir agus do gabadh maille re honóir mhóir ann é
do bhí teine d'uiresbaidh ar an mainistir óir ba as an teinidh choisrectha úd do hadaigthí teine gach noidche innte agus do ghell Ciarán nach biadh teine go cáisc innte muna gcuiredh dia do neimh í tángadar an lá sin do'n bhaile aoigheda
Ciarán cluana agus a chuidechta agus do bhí fuacht mór orra óir do b'aimsir shnechtamail ann
do chuaid senChiarán amach agus do shín a lámh chum dia maille re húrnaigthib diochra
do thuit caor theintidhe ina ucht agus do iaidh benn a bhruit uimpe agus rug leis (í) do'n tig a rabadar na haoighedha
arna ngoradh dhóib do hullmaigedh suipéir agus ar suidhe dóib dá chaithemh adubairt Ciarán cluana nach caithfedh biad nó (go) bfuighbhedh aisec an leinb
adubairt senChiarán: atá a fhios againn gur bh'í sin do thoisc
doghéna dia dhúinne go dtiocfadh sé ina bhethaidh chugatsa agus caith do chuid óir atá an lenb sin chugainn
táinic an lenb fá bhréithir Chiaráin agus arna fhaicsin dóib tugsat grása do dhia agus dá naomthacht
do chaithset a gcuid agus d'imthig Ciarán cluana agus a lenb leis go Cluain ar ngabáil bhennachtan tsenChiaráin
Lá eile táinic bráthair do bhráithrib Chiaráin dar bh'ainm Báithín agus do mhúch an teine arís go heisinnill dá aimdeoin
dorigne aithrighe agus do ghab absolóid
táinic an lá sin Ruadhán lothra ar cuairt do'n bhaile chum Ciaráin
ni raibe teine re linn na naoighedh isan mainistir
do chuaid Ciarán chum cloiche do bhí láim ris agus do bhennaig i sic
do las an chloch i gcédóir agus do ghab Ciarán an chloch chuige idir a dhá lámhaib agus rug leis í mar sin gusan tig a rabadar na haoigheda
mar atchonnairc Ruadhán sin gona dheiscioblaib tucsat glóir agus moladh do dhia agus do Chiarán
An bráthair adubramar
Báithin: do dhoirt sé soithech bainne do bhí dá iomchar aige agus do chuir Ciarán comartha na croise césta ar an soithech agus do bhí lán
do ghab egla an bráthair do dhoirt an bainne agus drong eile do na bráithrib roim a maighistir roim Chiarán
agus do daingnigedh isan gcreidiomh agus isna deghoibrigthib dá éisi
Do bhí Ciarán lá ag dénamh úrnaigthe chum a thigerna agus táinic an taingel agus d'foillsig do go raib aimsir a bháis leth astig do láthair ghirr (ms gerr)
do iarrsan trí hathchuinge ar dhia i bfiadnaise an aingil agus do fuair sé mar do iarr ó'n aingeal arna ngealladh dho ó dhia: an chéd athchuinge dhíob gach nduine do hadhnaicfidhe ina chathair agus ina reilig féin gan dóirse ifrinn d'iadhadh orra d'éis laithi an bhrátha
an dara hathchuinge gidbé dobhéradh onóir dá ló féin gan uiresbaidh saidbhresa an tsaoghail do bheith air agus neamh thall do
an treas athchuinge an cine dá raibe sé féin
an cine osraighech agus d'ar phátrún é gan chlaoidhe i gcath go bráth ó chine echtrannach dá dtiocfadh go haindligthech do ghabáil a ndúithche féin orra
agus gan iadsan do dhul do dhénamh ghabáltais égcóir i dtalam eile
An nech naomtha so d'ar labramar
Ciarán saighre ba mhór (a) umhladh in gach inad agus do b'inmain leis an scriptúir diadha d'éistecht agus do léghadh agus d'foghlaim go haimsir a bháis
agus aithrister go raibh sé maille re naomhaib Eirenn ina aimsir féin ag Findén chluana heraird agus go ndeachaidh i naois fhoirbthe agus i ndiadhacht mhóir isan sgoil sin
agus go nabarthaoi dalta Finnéin ris mar ráidhtí le naomaib eile Eirenn
agus ar mbeith dho isan aois ársa ocus i negna mhóir agus arna mhúnadh go foirbthe mar adubramar agus ina esbog onóirech do ba dhingbhála leis bheith ag foghlaim agus daoine eile aga dtegasg uadha do ghradh na humhla agus na hegna
Ciarán imorro óna aois óig go haimsir a bháis nír ibh sé deoch óna mbiadh sé ar meisge agus nír ghab édach clúmhach ná bog uime agus nír chaith fledh agus nír chodail a sháith agus nír choimling i ninad ar bith tré ól na daoinechta
agus do iompaig sé a chine féin
an cine osraighech chum creidimh agus a lán do dhaoinib eile
do fiosraigedh é go minic ó na hainglib agus do óirdnestar nuimhir mhór do espocaib agus do shagartaib agus do ghrádhaib eile na heglaise
do thegaisc an taingel tobar onóireach dho agus slánaigther mórán do ghalraib agus d'esláintib ó'n tobar sin is é (a) ainm tobar Ciaráin
Tríocha bliadan do chaith Ciarán ag seirbhís do dhia go dúthrachtach roim a bhaistedh
agus ar mbeith dho arna eslánugadh ó'n tsenndacht agus ó'n teinnios do chomfhoicsedar laithe a bháis do
agus do thogairm chuige a phobal agus a pharráistighe as gach áird a rabhadar agus do bhennaig iad
do aichin dóib aichenta dé do choiméd agus do ghab sácraimeint na heglaise chuige ann sin idir choraib naom an tres nonas do mhí mhárta maille re síthcháin Chríost agus do léig as a phobal uadha
agus do bhádar deich nespoic fhiched do óirdnestar féin do chead dé ar ndul i naon oidche ris dochum flaithis dé
Críoch do bhethaidh Chiaráin
iarna sgríobhadh le Muiris O Conchubhair saor loinge a gCorcach (sic)
{B 1765ls 18L} Tóraighecht in ghilla dhecair ocus a chapaill in so
Rí uasal oirderc ro ghaib flaithes ocus forflaithemnas for Eirinn fecht naill
Cormac mac Airt mac Chuinn chétchathaig
ocus do bí Eire co rathmar rialta ocus co sona síthchánta ocus co saidbir somaoinech le linn in tréinríg sin
ocus nír b'iongnad a beith amlaid sin
óir fa bhrugaid ar bhrugachas ocus fa fhile ar fhilidecht ocus fa rí ar rígamlacht in Cormac sin
Do bí Fionn mac Cumaill mhic Thrénmóir úi Bhaoiscne i náirdchennas ar fhiannaib Eirenn le linn in tréinríg sin
Cormac in táirdrí ocus ríg na gcúiced ocus in rígféinnid
ocus do b'é Fionn in sechtmad rí do háirimti in Eirinn in tan sin
Ba mhór tuillme ocus tuarastal Fhinn ocus na féinne in tan sin
baile in gach tuaith ocus cethrama in gach baile
coilén con nó gadhair ann in gach tech ó shamain co belltaine ocus mórán sochar eile nach áirmither ann so
Ocus gér mhór na sochair iad sin fa mhó co mór na duaidh ocus na dochair do bí ar Fionn ocus ar fiannaib Eirenn ina dhiaid
mar atá cosc (ocus) díchur danar ocus allmarach gada ocus díbfeirge ó Eirinn maille le gach ole eile ar chena
innus gur mhór d'olc ocus d'imshníom do gheibdís in fhiann ac cosnamh Eirenn mar foillsigter ann so
Laithe nann dá raibe Fionn ocus fianna Eirenn in Almain lethanmhóir Laigen ac ól fleidhe meiscemhla medharchaoine samhna
ocus do bátar maithe ocus móruaisle féinne Eirenn ina fharrad in tan sin
ro fhiarfaig Fionn díob inar mithig dóib dul do sheilg ocus do shírfiadach
óir is é fa ghnáth le Fionn ocus le fiannaib Eirenn in bhliadain do chaithem
ó bhelltaine co samain le fiadach ocus le fianchoscar
ocus ó shamain co belltaine (le) coimét cinnte comchoitchenn ar fheraib Eirenn
Cid tra acht do cinnedh as a haithle sin dul do chommórad na seilge móire sin aco
ocus is é inad fá ndechadar dá dénamh
fá dhá chúiced mórdhálacha Muman
do ghluaisedar iarum i nathgairid gacha conaire ó Almain co ráncatar crích ó mBuilc
co lár bfer gcell ocus co brosnaig Bladhma
ocus co dá sliab déc Eiblinne
ocus co cnámchoill mic Raighne
ocus co drom collchoille re a ráidter Aine cliach in tan so
Do srethad ocus do sraonad in tselg le Fionn ocus le fiannaib Eirenn fá imlib na foraoise risa ráidter (fir) muighe indiu
ocus fá dhiamraib dorcha ocus fá fherannaib aimréide ocus fá chríochaib caoináille caoinréide ocus fá shléibtib urárda Desmuman risa ráidter luachair Dhegaid indiu
fá shliab chaomálainn chrot ocus fá thulchaib mínáille sléibe muice
ocus fá chríochaib oirermíne na Siuire srebhuaine
ocus fá mhagaib féruaine fírghlasa Feimen ocus fá Dhéisechaib urárda agarba aimréide Eithne
ocus as sin co belach ngormchoilltech nGabráin
Cid tra acht ní raib fidh ná mag ná móirshliab in dá chúiced Muman nach raibe taoisech naonbair ac fiadach ocus ac fian choscar ac srethad ocus ac sraonad na seilge amlaid sin, is ann sin do shuid Fionn ina dhuma sheilge ocus d'fanadar drem do na deglaochaib ina fhochair
Oisín mac Finn
Oscar mac Oisín
Goll mac Mórna
Art mórbhuillech mac Mórna
Sciath brec mac Dathchaoin
fer iomchair scéithe Fhinn
na tri Bailbh ó'n mboirinn trí meic aoincherda Beirre
Caoilte mac Rónáin
Diarmait détsholus ó Duibne
Liathán luath ó luachair Dhegaid
Conán (maol) mac Mórna
fer aithise ocus mílábartha na féinne
ocus Fionn (bán) mac Bresail
acht atá ní chena fa bhinn le Fionn ocus le fiannaib Eirenn guth ocus glám na ngadhar
ocus glaodhach groidmher na ngasradh
ocus tormán na dtréinfher
fedghail ocus fírgháir na féinne isna foraoisib ocus isna fásaib ina dtimchioll
Is ann sin ro fiarfaig Fionn do'n druing sin do bhí ina fhochair cia do rachad d'faire ocus d'forchoimét na tulcha
do frecair Fionn bán mac Bresail úi Bhaoiscne do'n rígféinnid ocus adubairt co rachad féin ann
ann sin tuc Fionn bán lám tapaid deglaoich tar a lethanarmaib ocus do ghluais roime co hárd na tulcha
ocus ro ghaib ac féchain uada ar gach taobh de (mar atá) soir siar ba dhes is ba thuaid
ocus nír chian do in tan atchonnairc sin náird anair gach ndírech dá innsaigid in fomór ferrda fírghránda
ocus in dúil diablaide dodelba
ocus in mogh modarda mísciamach
ocus is amlaid ro bí ocus sciath drón dubh dathghránda doilbir ar stuaigleirg a dhroma
ocus cloidem claislethan glainbhéimnech ar a chroisshliasaid chírdhuib chlí
ocus dhá shleig shénta shlinnlethna nár tógbad cian d'aimsir roime sin i naimsir throda ná thegmála rena ghualainn amach
brat briste bogshnáithech ar uachtar a eirrid ocus a éidid
ocus ba dhuibe iná gual gobhann arna bhádad i nuisce fhuar oigreta cach aighe de
capall modarda mísciamach cretlom le caoildeired liath lúdartha fannchosach ocus aghastar agarb iarnaide uirre ocus é acá tarraing ina dhiaid
ocus ba hingnad mór nach dtairrngedh a cenn as a caomcholainn nó as a muinél le cach tarraing dá dtugadh do'n aghastar agarb iarnaide ac iarraidh aistir ocus imthechta do bhuain aiste
ocus ba mhó iná sin in tingantus nach tairrngedh sise na láma fada sithremra do bí ac in bfer mór as chompar a chléib le cach stad ocus le cach fuirech dá ndénadh uaid ac dul tar a hais
ocus ba shamail re tormán tuinne trénmóire cach buille bailcbhrígmar buanláidir dá mbuailedh in fer mór do'n luirgfhersaid iarainn ar in gcapall ac iarraid aistir ocus imthechta do bhuain aiste
ocus arna fhaicsin sin d'Fionn bhán mhac Bhresail do thuic aige féin nár chóir a leithéid sin d'echtrannach ná d'allmarach do léigen gan fhios ar Fhionn ocus ar fhiannaib Eirenn
ocus do ghluais roime ina chéimennaib trénluatha ocus ina ghaisib cosluatha nó go ráinic Fionn ocus fianna Eirenn
ocus adubairt in laoidh: {C Fil
} Na dee dot bennachad a Finn a fir in chomráid chnesda; táncas féin dot ghrésachtsa mar do bí oram egla
Crét fár fágbais t'foraire a Finn bháin an (re) droichscél; crét as fáth dot chorrachad fár léigis díot do choimét
Dúil co ndroichdeilb ndiablaide as mo gráin do'n druing daonda; ac tiacht cusna fiannaibse atá le siubal saothrach
Ech modarda mísciamach ina diaid cen chéim deithnis; agastar agarb iarrainn atá ar chenn in eich sin
Dá shleig shéta shenlethna atá aige dá nimchar; is lorg d'iarrann aithleghta a chloidem cruaid le ciorrbad
ag so fáth mo dheithnisse ní thiocfainn co tráthnóna
{C Prós} A haithle na laoide sin atchonncadar in fer mór dá ninnsaigid ocus gér gherr uatha é is fada do bí ac techt ar olcas a aistir ocus a imthechta
ocus do bhennaig d'Fionn in tráth tháinic dá láthair ocus do chrom a chenn ocus do fhill a ghlún ocus tuc comartha umla d'Fionn
tócbus Fionn a lám ós a chionn ocus tuc ced aithisc ocus uirghill do ocus fhiarfaigios Fionn scéla de
cia d'folaib uaisle nó anuaisle in domain mhóir thu ar Fionn
adubairt seisen nach raib a fhios sin aige cia dhíobsan é
acht aonní amháin gur bfomór é do bí ag siubal ar rígaib certbhrethacha na crístaigechta ag iarraid tuillme ocus tuarastail i ngell air féin ocus co gcuala nár eitig Fionn duine ar thuarastal ariam
ní dherna go deimin ar Fionn ocus ní mó eiteochaid sé thusa
créd dobeir gan ghilla thu a fhir mhóir ar Fionn
is maith in tadhbar ar in fer mór óir ní fhuil sin doman ní as decra liom iná gilla do bheith agam
óir is próinn trí céd fer do bhiad ocus do thomaltus fhognus dam co cenn do ló
ocus is beg liom sin dam féin ocus is mór liom gilla ina thimchioll agam
masadh créd é in tainm atá ort ar Fionn
atá orm in gilla decair ar sé
créd fár tugad in gilla decair ort ar Fionn
is maith in tadbar ar in fer mór
óir ní fhuil isin doman ní as decra liom iná aonní do les mo thigerna ná aonduine agá mbím do dénam
a Chonáin mic Mórna ar in fer mór cia as mó tuarastal marcaig sin bféinn nó tuarastal coiside
is mó tuarastal marcaig ar Conán
óir atá dá oired risin gcoiside ag in marcach
cuirim a fhiadnaise ortsa a Chonáin gurab marcach mé ocus co bfuil ech agam ocus fós gurab ar marcaigecht do bhíos ag techt i gcionn na féinne
a Fhinn mhic Chumaill ar in fer mór léigfed féin mo ech amach ar do chomairchese ocus ar chomairce na féinne i bfochair echrád na féinne
léig ar Fionn
tairrngios in fer mór in tagastar agarb iarnaide do bí rena ech ocus do ghluais sí roimpe ina céimennaib trénluatha retha nó go ráinic echrad na féinne
ocus do ghaib dá ledrad ocus dá luathmarbad
ocus do bhained in tsúil do ghreim as ech ocus do bhained a chluais do ghreim do'n dara capall ocus do bhrised cos eich eile
tabair th'ech let a fhir mhóir ar Conán: ranna nime ocus talman i gcoraigecht orm muna mbiadh mar do léigis amach ar chomairce Fhinn ocus na féinne í co léigfinn a hinchinn tré fhuinneogaib a cinn ocus a cennmhullaig amach
ocus cid imda drochthurchartha do fuair Fionn i nEirinn ariam ní bfuair turchair ba mhesa iná thusa
ranna nime ocus talman i gcoraigecht ormsa ar in fer mór má thugaimse liom í
óir ní fuil gilla dogenadh gillaigecht dam ocus ní hobair liom féin m'ech do beith im láim agam
Eirgios Conán mac Mórna in tan sin ocus ghlacus an tagastar agarb iarnaide ocus chuirios re hech in fir móir é
ocus tuc leis mar a raib Fionn ocus fianna Eirenn í ocus do bí i bfad ina láim aige
a Chonáin mic Mórna ar Fionn ní ghéillfeá gillaigecht do dénam do dhuine bud ferr iná in fer mór i bfiannaigecht
ocus dá ndéntá mo chomairlese is é ní dogentá dul ar ech in fir móir ocus cnuic is cabháin ocus maga mínscothacha do chuartugad léi nó co mbristeá a croide ina cliab tré ar mharb sí do echraid na féinne
eirgios Conán in tan sin ocus tuc echléim ar ech in fir móir ocus bhuailios a dhá sháil co dian ocus co díchellach uirre ocus nír chorraig ech in fir móir leis sin
aithgnim in ní sin atá uirre ar Fionn: nó co bfaghbaid sí comtrom a marcaig féin do daoinib uirre ní bfoghabtar aister aiste
do chuadar trí fir dég d'fiannaib Eirenn ar chúla Chonáin ar ech in fir móir ocus luigios fútha ocus éirgios arís
mesaim gurab ag magad is ag fonomaid atáthaoi faoi mo ech ocus ní saor mé féin uaib mar in gcédna
ocus is mairg dam do chaithfedh in chuid eile dom bhliadain agat a Fhinn do ráid in fer mór ocus in mhéid so do bar sgige d'faicsin in chéd lá
ocus aithgnim gur teist bhréige do chuaid ort ocus biad ag imthecht uait
ocus adubairt in laoid mar lenus: {C Fil
} Biadsa anois ac delachad riot a Finn is ret fiannaib; ní bfuil ann acht merachad do laoch tuidecht dot iarraid
Do muinter cid mórdálach a Finn mic Chumaill chrechaig; ní mérad it ócláchas ní anfa in gilla decair
Gid do chuaid do degtáscsa a Finn ar fed na talman; is edh ort nach gceilimse do chlú éirgenn gan adbar
Guth orainn ná tabairse ná himthig uainn fá dólás; luigim fá na harmaibse nár chailles riam ar óclách
Dá bfantása im farradsa fedh bliadna a ghilla decair; dobérainn cen charrachad ar ghellas duit na degaid
Dá mbud gan do'n bliadainse a Finn acht aon lá beith ann; ní anfainn it fiannaibse tré a ndernsat orm do braflang
Cuirim suas dot muinterdas a Finn cid maith do fregradsa; sin bféinn ó nár fuilngebar ag imthecht uaibse biadsa
{C Prós} Eirgios in fer mór a haithle na laoide sin co meta míthapaid ocus co hanbfann atuirsech nó gur chuir tulach idir é féin ocus fhianna Eirenn
ocus ar ndul tar binn áird na tulcha do tógaib ós mellaib a mhás co lánárd
ocus do ghluais roime mar luas áinle nó feirbe nó mar shíde gaoithe glóraige ag dul tar cenn machaire nó móirshléibe i medón mísa márta
ba hé sin trebarluas déine ocus dígaire in torainn tennretha do bí leisin bfior mór ag fágbáil na tulcha
Mar atchonnairc ech in fir móir a tigerna ag imthecht uaithe nír fuilnged sin léithe
gé gur mór a heire ocus a hualach do ghluais roimpe ina buinne retha róghéir i ndiaid a tigerna
ocus mar atchonnairc Fionn ocus na fianna na trí fir dég sin ar chúla Chonáin mhic Mhórna ar ech in fir móir ocus í ar siubal do scredadar le gáir fonomaid faoi
ocus mar atchonnairc Conán nach raibhe ar a chumus túirling d'ech in fir móir do scred ocus do scréch ar Fhionn ocus ar fhiannaib Eirenn fá gan é féin do léigen leisin bfer mór fírghránda aduathmar nár bfes cá chlann ná cinél do
ocus do ghaib dá naithisiugad ocus dá nimdergad
nél marb ós uisce ort a Fhinn ar Conán: mac moghad nó ladrainn na fola anuaisle bud mhesa iná thu féin do mhac athar is máthar do bhuain do chinn is do choiméta bethad dhíot muna lenair sinn ocus gidbé iath nó inse nó oilén i mbéraid in fer mór sinn ár dtabairt let co hEirinn arís
éirgios Fionn ocus fianna na hEirenn in tráth sin
ocus do lenadar in gilla decair tar maoilinn gacha mórchnuic
ocus co hísle gacha glenna
ocus tar snám gacha hinbir
ocus co sliab lánaoibinn luachra
ocus co tulaig na senghaoithe risa ráidter berna chabair
ocus co crích corca Dhuibne
ocus tuc in gilla decair a agaid roime gach ndírech dochum na fairrge falcmaire fírdhoimne ocus tar sálmhuir srebuaine
ocus bheirios Liagán luaimnech ó luachair Degaid a dá láim i nerball eich in ghilla dhecair ocus do mes a tarraing chuige i ndiaid a fuilt ocus a sithfinnaid ocus in lucht sin do bí uirre do chongbáil
tuc sise suinnedh láidir lánchalma do Liagán luaimnech ocus thairrngios i mbél mara ocus mórfairrge amach é
ocus ghremaigios Liagán luaimnech d'erball eich in ghilla in uair sin
ocus do bí in fhairrge ina maoltonnaib móráibsecha ag éirghe ina ndiaid ocus ina tráig ghainme rompa in gach áit ina ngébdaois
Ba himshníomach le Fionn na cúig fir dég sin dá mhuintir do bhreith uaid ocus é féin d'fágbáil fá ghesaib
créd dogenam anois ar Oisín re Fionn
créd dogenmaois acht ár muintir do lenmain ocus gidbé iath nó inse nó oilén i mbérfaid in fer mór iad a dtabairt linn ar ais nó ar éigen co hEirinn arís
créd dogénam gan luing ar Oisín nó luathbarc againn
atá ar Fionn gur fhágbadar tuatha dé danann do bhuadaib ar chloinn Ghaodail ghlais mic Niuil mic Fhéiniusa farsaid gidbé aca re a mbiadh gnóithe le hEirinn d'fágbáil (acht) dul co beinn Edair ocus gidbé líon do rachadh leis ann co bfuigdís a sáith do luing nó do luathbarc ann
Fhéchus Fionn do thaob na fairrge in tan sin ocus atchonnairc dias gaisgedach sin chonair chuige ba mhó do mhíledaib ocus ba láidre do laochaib ocus ba chalma do churaib
ocus sciath druimnech dathálainn ar stuaigleirg a dhroma ag in gcédfer díob co ndeilb leoman ocus onchon ocus gríob ingantach arna mbuain ocus arna mbechttarraing innte
colg toirtemail trénbuillech cruadloinnerda lánáibsech ar shliasaid a choise clí
ocus dá mhanaois móirremra rena ghualainn
ocus brat buanchorcra uime ocus delg óir sin mbrot ós a bhruinne
flesc ingantach fhionndruine ima chenn ocus ór fá gach cois de ocus a leithéid sin d'innioll ar in dara fer
ocus ní fada in comnaide dorignedar co dtáncatar do láthair ocus do chromadar a gcinn ocus do fhilledar a nglúine ocus tucatar comartha umla d'Fionn
tócbus Fionn a lám ós a gcionn ocus tuc ced aithisc ocus úirghill dóib
fiarfaigios Fionn scéla díob cia d'folaib uaisle nó anuaisle in domain dóib
adubradar gur chlann do ríg na hInnia iat ocus gurab é fáth a dturais co hEirinn
ar thí beith bliadain ar thuillem ocus ar thuarastal Fhinn in Eirinn
ocus co gcualamar nach bfuil in Eirinn duine bud ghlice iná é
ocus breith do breith idir na cerda do bí aca
créd na cerda atá agaib ar Fionn
atá agam do cheird ar in chétfer acasan
tuag saoir ocus cranntabaill
ocus dá bfuighbinn deich gcéd fiched d'feraib Eirenn ar aon láthair dogenainn a sáith do luing nó do luathbarc dóib le trí builledaib dom thuaig do bhualad isin gcranntabaill
ocus ní iarrfainn do chuidiugad orra acht a gcinn do chromad in fedh do bheinn ag bualad na dtrí builled sin
is maith in cherd sin ar Fionn
créd í in cherd atá ag in bfer eile úd ar Fionn
atá agamsa do cheird arsa in dara fer co mbérainn lorg na crannlachan naoi nimaireda ocus naoi neitreda nó co mbérainn ina lebaid ocus ina hinad uirre
ocus is comthrorn dobeirim sin ar muir ocus ar tír
maith an cherd ar Fionn
ocus bud mhór ár bfeidm orraib dá dtuctáidhse congnam lorgairechta dúinn
créd dorucad uait ar fer díobsan
innsios Fionn scéla in ghilla dhecair dóib ó thús co deired
créd na hanmanna atá oraib ar Fionn
atá orm Feradach fírchalma mac ríg na hInnia ar in cétfer díob
Is ann sin do chromadar fianna Eirenn a gcinn
ocus éirgios Feradach fírchalma in tráth sin ocus bhuailios trí builleda do'n tuaig do bí aige sin gcranntabaill co nderna ciumsa in chuain ocus in chaladphuirt lán do longaib ocus do luathbarcaib
créd doghenam d'iomad na long úd ar Fionn
dogenam a gcur ar neimhní ar Feradach acht in méit ar a mbeidh feidm agatsa
Eirgios Caoilte in tráth sin ocus do léig trí glaoda móra móráibsecha as ocus atchualatar fianna Eirenn sin in gach áird irrabatar
ocus do shaoiledar gurab i nairc nó i néigen do bí Fionn ocus in chuid eile d'fiannaib Eirenn ag echtrannaib nó ag allmarchaib
ocus do ghluaisetar rompa ina gconlánaib bega bélscaoilte co ráncatar clochán cinn chait i niarthar chorca Dhuibne
ocus fiarfaigios fianna Eirenn scéla d'Fionn créd in téigen nó in tuathbás doruc air in uair do tharraing as a láithrechaib léicthe ocus as a bforaoisib fiadaig ocus as a ninnellaib selga iat
innsios Fionn scéla in ghilla dhecair ó thús co deired dóib
Is ann sin do chuaid Fionn ocus Oisín i gcomairle etorra féin ocus is é atconncus dóib ó nach rucad acht cúig fir dég dá muintir ó Fhionn é féin ocus cúig fir dég eile do dhul dá lorgairecht ocus Oisín d'fácbáil i gcennas na féinne ag coimét na hEirenn
ocus do chum Oisín ocus Fionn in laoidh: {C Fil
} Tusa ar écht ac imthecht a Fhinn a armruaid fhuilig; do thoidecht illuing lebair co hoirecht in fhuinn fhuinid
Tusa uainn ag anamain i ndáil in tslóig cen ailbéim; a dhuis díona in degshlóig is a ruisc mhíonla mhaillréid
Echt ort a Fhinn almaine écht as oirches ort d'fógra; iompádh isin chuan chétna co tí fionnchlár fuar Fódla
Tusa uainn ac anamain ní bfuil céim nach bud usa; cé do chuaid do chlú chatha is derb co racha tusa
{C Prós} A haithle na laoide sin do desaiged long luchtmar lánáibsech d'Fionn ocus dá mhuintir
ocus do cuired biad i ninad a chaithme ocus ór i ninad a bhronnta innte
ocus do shuidetar na hóicfir arrachta sin ocus na curada caomchalma ar shlesaib ocus ar bhórdaib na luinge ina rabatar
(ocus do ghabatar) na ráma fada slislethna sithrigne ina ndóidib détla dóidlethna doleointe
ocus dorignetar imram tinnesnach trénláidir tar crioslachaib na fairrge falcmaire fírdhoimne
ocus tar glenntaib na mara móraidbéile mellghruamda
ocus tar glenntaib druimlethna drechduba dianluatha in chuain chraoislebair chubarbháin
Is ann sin d'éirig in fhairrge ina huathbás ingantach blaoiscghéimnech
ocus ina bróintib borba brecuallacha baothtroma
ocus ina cnocaib corracha camthacha cennghruamda
ocus ina bruachaib dorcha duba doscaoilte
ocus ina tonnaib craoislethna cnisghela
ocus ina maoilennaib mongruada mera míchéillide
ocus ina srothaib gáibthecha glaisimda
ocus ina linntib luchtmara lethangharba lí-uaine
ba cheol codalta ocus ba mhochchorrugad maidne d'Fionn ocus dá mhuintir beith ac éistecht re coicetal na mara mongruaide mórfairsinge ac crónán ocus ac congháir ocus ac coimdecht le slesaib is le bórdaib na luinge irrabatar
Trí lá ocus teora oidche d'Fionn ocus dá mhuintir nach bfacatar taob críche innse ná oiléin
i gcionn na ré sin éirgios fer do mhuintir Fhinn i gcorr tosaig na luinge ocus atchonnairc garbalt glasmhór uaidh
ocus do sporadar in long d'innsaigid na haille sin
ocus fuaratar carraic cerchaille comdhaingen ar bhruach na haille ocus ba shleimhne iná mong escuinne i niochtar aibhne a slesa
ocus fuaratar lorg in ghilla dhecair ac dul d'innsaigid na cairrge ocus ní bfuaratar aonlorg acá fácbáil
do labair Fergus finnbheoil ollam Fhinn in tráth sin ocus atbert: is meta ocus is míthreorach do theichis a Dhiarmaid úi Dhuibne ar sé
óir is ac Manannán mórchomachtach mac Lir dorignis foglaim ocus oilemain i dtir thairrngire i gcríochaib na gcuan
ocus ac Aongus óc mac in Daghda do bechtmhúined thu
ocus is égcóir nach bfuil cuid dá ngoil ná dá ngaisced agat ocus Fionn is a mhuintir dobhreith i nagaid na buinne nó na cairrgesi
dergtar fá ghnúis Dhiarmada a haithle na mbriathar sin ocus bheirios ar chrannaib buada Manannáin do bí aige
ocus ar naithdergad do Dhiarmaid do éirig do léim ocus do chlesaib goile ós crannaib a chraoisech nó gur ghaib lán a dhá bonn do'n talam tromfhódach ar bhruach na fairrge
fhéchus mac úi Dhuibne faoi síos ar Fhionn ocus ar a mhuintir ocus cémad mhian leis dul sios nír fhét Fionn ná a mhuintir do bhreith suas
fhácbus mac úi Dhuibne in charraic ina dhiaid ocus ní fada do chuaid in uair atchonnairc in fiodh fásaig foithremail
ocus na coillte díona dosmhóra duillebair as mó fuaim srotha foghar gaoithe glór én ocus dórd bech dar shiubal ariam
do bhí mac úi Dhuibne ac siubal in mhaige anoir is aniar andes ocus adtuaid ocus féchain dá dtuc sé uaid atchonnairc in bile flescach foithgégach ar in maig
ocus carraic commór cloiche ac in mbile
ocus benn bláithgér buabaill ar bheinn na cairrce
ocus tiobraid álainn fíruisce fá bhun na cairrce
ocus do bí tart ocus tiormlach ar mac úi Dhuibne i ndiaid shiubail na mara ocus do b'áil leis lán na beinne buabaill d'uisce na tiobrad d'ól ocus chromus uirre
ocus atchualaid in torann ocus in trostán mór dá innsaigid
tuicios mac úi Dhuibne gur do ghesaib na tiobraide gan aonbhraon dá huisce d'ól
ocus (ar a aoi atbert) ólfad mo dhóithin de
Ní fada ina dhiaid sin do mhac úi Dhuibne in tan atchonnairc in gruagach chuige ocus innell ocus agaid íorgaile air
ocus ní bennugad dorigne do mhac úi Dhuibne in tráth táinic do láthair acht achmasán ainiarmartach do thabairt do
ocus adubairt gur b'égcóir do beith ac siubal a fhoraoise ocus a fhásaig ocus ac ól a choda uisce
tuc mac úi Dhuibne ocus in gruagach agaid ar a chéile co dásachtach ocus co nimnech míchéillide
ocus co calma curata
ocus co fraochmar foirniata
co rabatar ac frestal ocus ac fritheolam a chéile do bhuilledaib gáibthecha gérluatha ocus do bhéimennaib borba nó co ruc nóin ocus deired lae orra
ocus ba mhithid leisin ngruagach delugad re comrac mhic úi Dhuibne ocus tuc a thennléim i niochtar na tiobraide uaid
ocus ba him shníomach le mac úi Dhuibne a chéile comraic do dhelugad leis mar sin
féchus mac úi Dhuibne na ceithre hárda ocus atchonnairc elba fiad ac gabáil na foraoise
ocus dhruidios ina gcoinne ocus tuc roth nurchair ar in naigh allaid ba choimnesa do gur léic a habach ocus a hinathar co lár
ocus tuc leis í ocus bheirios tenlach teined amach
ocus dorigne mac úi Dhuibne teine thrénmór ocus dorigne aigeda beca bélscaoilte d'feoil na haige ocus chuirios ar beraib fada fionnchuill iat
ocus ithios a sháith d'feoil na haige in oidche sin ocus d'uisce na tiobraide le chéile
Mhúsclus mac úi Dhuibne co moch arna mhárach ocus fuair in gruagach ac in tiobraid roime
dar liom féin a mhic úi Dhuibne ar in gruagach nír leor let siubal mo fhoraoise ná mo fhásaig do bheith agat gan fiadach mo fhoraoise, acht chena tucatar goin sin ngoin ocus buille sin mbuille ocus sáthad sin tsáthad dá chéile nó co ruc nóin ocus deired lae orra
trí lá ocus teora oidche do mhac úi Dhuibne ocus do'n ghruagach ac comrac re chéile ocus agh imdhíscir allta gacha hoidche ac mac úi Dhuibne
ar in lá déidenach do'n chomrac tuc in gruagach a thennléim ó mhac úi Dhuibne d'innsaigid na tibraide
dob áil le mac úi Dhuibne lám do chur fá brágaid in ghruagaig ocus do chuatar faoi in tibraid re chéile
fácbus in gruagach mac úi Dhuibne ar ndul faoi in tibraid
lenus mac úi Dhuibne in gruagach ar bfácbáil na tibraide ina dhiaid ocus fuair in mag mínscothach fairsing mórálainn roime
ocus in chathair rígda rómhaisech ar lár in maige
ocus tiug slóig ocus sochaide ar fhaitche in longphuirt
ocus mar atchonncatar siubal ac mac úi Dhuibne ar in ngruagach do léicetar ród ríg ocus conair coitchenn do nó co ndechaid tar dorus in dúnaid istech
ocus do dhruidetar dóirse na bruidne air ocus tucatar na slóig sin agaid ar mac úi Dhuibne
ocus ní ar metacht ná ar mílaochas do chuaid sin do mhac úi Dhuibne
óir do chuaid fútha ocus trítha ocus tarsa mar do gébadh sebac tré mhineltaib
nó mar fhaolchoin tré thrét caorach
nó mar thrénbuinne shrotha shaobháird ac dul tar faill mara nó mórfairrge acá sírledrad ac marbad ocus ac mórmúchad na slóg sin
co ndechatar fá fhedaib fásaig fírdaingne na críche ocus in chuid eile tar dorus in dúnaid istech aca ocus do dhruidetar dóirse na bruidne ocus na cathrach ina ndiaid
ocus luigios mac úi Dhuibne ar in maig ocus do bí co cnedhach créchtach crólintech a haithle na troda trénmóire sin
Táinic gruagach láidir lánchalma chuige ocus buailios do phreib do leith a dhroma é
músclus mac úi Dhuibne ocus tuc a lám tapaid laoich tar a armaib
fóill ort a mhic úi Dhuibne ar in gruagach: ní do dénam díthe ná dochair duit táncas chugat acht dá innsin duit gurab olc in tinad suain ocus sírchodalta i bfuilir ar faitche do bhiodbad ocus th'esgcarad
ocus tar liomsa is do ghébair inadh suain ocus codalta as ferr iná sin duit
lenus mac úi Dhuibne in gruagach ocus do chuatar i bfad ocus i gcéin as sin
ocus fuaratar cathair cennárd ar a gcionn
ocus trí caogaid laoch lánchalma sin gcathraig cona ndíol do mhnáib banamla maraon re hócmnaoi déitgil goirmdercaig glaicmínla malachduib ar slios na cathrach sin ocus brat sróil ina timchioll
ocus inar engach órsnáithech impe
calla bláithcert banrígna im a cionn
do ferad fírchaoin fáilte re mac úi Dhuibne ina ainm ocus ina shloinne féin
do cuired mac úi Dhuibne i nadhbaid íocshláinte do bí sin chathraig
ocus do cuired luibe uaisle ina chnedhaib ocus ina chréchtaib ocus ba slemain sláinchréchtach é
ocus do suided búird ocus binnseda na cathrach
ocus nír cuired ísel i ninad in uasail ná uasal i ninad in ísil acht gach aon ina inad imchubaid do réir a uaisle ocus a atharda ocus a eladan ar na bórdaib sin
tucad biada saora sochaithme chuca ocus deocha blasta brígmara
ocus tucatar in chétshel do'n oidche re hól
in dara sel re ceol ocus re haoibnes ocus urghairdiugad menman ocus aicenta
tucatar in tres shel re suan ocus re sírchotlad do dénam nó gur éirig in ghrian ina circhaill teintide ós cionn na talman tromfódaige arna mhárach
Trí lá ocus teora oidche do mhac úi Dhuibne sin gcathraig ocus in fled as ferr dá bfuair ariam acá tabairt do
fiarfaigios mac úi Dhuibne i gcionn na haimsire sin cia hí in chathair nó cia in chríoch ina raib nó cia ba chenn uirre
adubairt in gruagach gurab í sin tír fá thuinn
ocus gurab é rí thíre fá thuinn in fer sin do bí ac comrac ris
ocus gurab gruagach na tibraide ba fhorainm gaiscid do
ocus gurab náma ocus esgcara láime deirge do féin é
innsios do mhac úi Dhuibne mar in gcétna gurab é féin gruagach in ghaiscid
ocus co raib bliadain ar thuillem ocus ar thuarastal Finn mhic Chumaill in Eirinn ocus nár chuir tairis bliadain ba haite leis iná í
fiarfaigios gruagach in ghaiscid scéla do mhac úi Dhuibne créd in siubal nó in timthecht do bí roime
innsios mac úi Dhuibne scéla Finn ocus in ghilla dhecair do ó thús co deired
Acht (atá ní) chena in uair ba fhada le Fionn ocus lena mhuintir mac úi Dhuibne do beith ina nécmais dorignedar dréimreda do thétaib na luinge i nagaid na beinne ocus na cairrge ar lorg mic úi Dhuibne
do fuair Fionn ocus a mhuintir fuigell feola mhic úi Dhuibne ocus ní dhuaid fuigell feola dá raib aige ariam
féchus Fionn do gach leith de ocus atchonnairc marcach sin maig dá innsaigid ocus stéd dubdhonn dathálainn faoi shrian degmaisech dergóir ria
bennaigios d'Fhionn in tráth tánaic do láthair
ocus do chrom a chenn ocus tuc teora póc do ocus iarrus é leis dá árus
do chuatar i bfad ocus i gcéin as sin ocus fuaratar longport lethanmór lánarmach rompa ocus tiug slóig ar faitche in dúna
trí lá ocus teora oidche d'Fionn ocus dá mhuintir sin dún sin ocus in fhled as ferr dá bfuair ariam acá degthabairt dóib
fiarfaigios Fionn i gcionn na haimsire sin cia hí in chathair nó in chríoch ina raibe
adubairt gurab í sin críoch na Sorcha ocus gurab é féin rí na Sorcha
ocus co raib bliadain ar thuillem ocus ar thuarastal Finn in Eirinn ocus nár chuir thairis bliadain ba haite leis iná í
Do commórad lá aonaig ocus árdoirechtais le Fionn ocus le ríg na Sorcha in uair sin ocus atchonncatar bainechlach ag techt sin aonach dá ninnsaigid
bainghilla turais
Fiarfaigios in rí scéla di
adubairt sise co raib scéla aice
co rabatar ciumsa in chuain ocus in chaladpuirt lán do luathbarcaib
slóig ar fad na tíre ocus (iat) ac dénam édála na críche
aithgnimse sin ar rí na Sorcha
áirdrí Gréc atá ann ar sé ac dénam ghabáltais ar fedh in domain
ocus do b'áil leis in doman mór do chur fá smacht ocus fá chíos do féin ocus gabaidh in chríchse mar gach crích eile
féchus rí na Sorcha ar Fionn in uair sin ocus do thuic Fionn aige féin gurab ag iarraid chabartha ocus chuidigte air féin do bí in rí
gaibimse cosnam ocus coimét na críchese orm ar Fionn nó co bfácbad í
Eirgios Fionn ocus a mhuinter ocus rí na Sorcha ocus do lenadar in sluag sin
ocus tucatar ár féinned ocus feróglách orra ocus dorignedar sceolanga scainnerda scélbhuaidertha díob
ocus elta imeclach édtualaing
ocus ní mó iná lucht scéil d'innsin do léicetar as díob
do labair áirdrí Gréc in uair sin ocus is é adubairt: cia dorigne in dianmarbad út ar mo mhuintir
adubairtsen nach gcualaid énréd do ghoil ná do ghaisced fer nEirenn ar marthain nó ar mórchuimne ariam roime sin
ocus co ndíbeorad sé sliocht nGaodail ghlais mhic Niuil mhic Fhéniusa farsaid as Eirinn co deod ocus co deired in domain
is ann sin do thógaib Fionn ocus rí na Sorcha puball uaine ilchrothach ós comair choblaig áirdríg Ghréc
is í in phuball irraibe Goll mac Mórna ocus Oscar mac Oisín puball fa choimnesa dólb do shlógaib na críche
Do labair áirdrí Ghréc in tráth sin ocus is é ro ráid: cia do ghébainn do dhígail maslaid ocus marbtha mo mhuintire ar Fionn ocus ar ríg na Sorcha
do ghébair mise ar mac áirdríg Frangc
ghluaisios roime ac tinól a thromteglaig ocus tuc agaid ar in bpupaill irraibe Fionn ocus rí na Sorcha
ocus mar atchonnairc Goll mac Mórna sin éirgios ina choinne ocus ina chomairchios
crét sin do b'áil let do dénam a Ghuill ar Oscar
do b'áil liom comrac in lae andiu do dénam ar son Fhinn ar Goll
ná dén ar Oscar
óir is í do lám as mó do fionnad i gcathaib ocus i gcomlannaib ocus léic damsa comrac in lae aniu do dénam ar son Fhinn
tuc Goll ced in chomraic d'Oscar ocus tuc Oscar ocus mac áirdríg Franc agaid ar a chéile in tan sin mar dhá dhrecan ar dhásacht
nó mar dhá ruadbuinne lasrach lethanmóire
nó mar dhá thuinn robarta rógheire ac dul tar bennaib cairrce
ba hí sin teist ocus tuarascbáil na déise deglaoch sin
Do éirig Goll mac Mórna ar gcengal a chuirp ina chaithéided ocus tuc ruathar léidmech lánchalma faobrach fuiltech foirniata borb tréinbheoda coimnertmar nemheclach fá mhuintir ocus fá mhóirtheglach mic ríg Franc nó co nderna duille siabartha sechránach soghluaiste díob
gur fágbad cinn gan cholna ocus cuirp gan anmanna ocus mná gan feraib ocus máithrecha gan mhacaib do'n mhórruathar sin
Is ann sin do dhlúthaig Oscar armghlonnach áthasach ar díchennad ocus ar tabairt aididh ar mac ríg Franc
ocus arna dhíchennad do fillios ar Gholl ocus chuidigios leis in méit nár marb do mhuintir ocus do theglach mhic ríg Franc do marbad
ocus do chroith cenn mic ríg Franc i bfiadnaise choblaig áirdríg Ghréc
ocus do léicetar gáir coscair ocus commaoidte re Fionn ocus rena mhuintir ocus gáir dubachais ocus domenman re muintir coblaig áirdríg Ghréc
Do labair rí Ghréc fá'n am sain ocus is é ro ráid: cia do gébainn do dígail mo mhaslaid ocus maslaid mo mhuintire ar Fíonn ocus ar ríg na Sorcha
do gébair mise arsa in macám mór mac rig na hAfraice
gluaisios roime collíon a shlóig cus rí na Sorcha; mar atchonncatar clann rig na hInnia sain do éirgetar ina choinne
crét do b'áil lib do dénam ar Fionn
do b'áil linn comrac in laoi andiu do dénam ar do shonsa ar Feradach fírchalma mac ríg na hInnia
ní dénfair ar Fionn óir ní bfuiltí sel comraic ar mo thuarastal
luighim fóm armaib goile ocus gaiscid nach biam ní bud fhaide ar do thuillem ná ar do thuarastal muna dtugair ced comraic dúinn ar iatsan
is ann sin do éirgetar na huaithneda coimchliste catha
ocus na honchoin oirbertacha
ocus tucatar in gleo gáibthech gráinemail ocus in úirlech aduathmar ainiarmartach ocus in torann trénmór dá chéile
gur bhrisetar craoisecha crannremra cinnderga crófhairsinga ocus gur scaoiled a gcathbairr chunna cherdamla re tuargain ocus re tinnios na dtrénlaoch sain
imthúsa chloinne ríg na hInnia do díchennad in macám mór mac ríg na hAfraice leo i bfiadnaise na sluag sin
ocus chraithios Feradach in cenn i bfiadnaise chatha áirdrig Gréc
do léicetar gáir coscair ocus commaoidme re Fionn ocus rena mhuintir ocus gáir dubachais ocus domenman re muintir áirdríg Gréc
Do labair áirdrí Grec in uair sin ocus is é ro ráid: cia do gébainn do dígail maslaid mo mhuintire ar Fionn ocus ar ríg na Sorcha
do gébair mise ar mac áirdrig Gréc féin
óir dobérad cúig fir déc liom do chomrac risna cúig feraib déc atáit ac Fionn ocus dobérad féin cenn Finn chugat ocus dobéraid cach fer dom mhuintir cenn fir dá mhuintir leis
Do bí ingen óc aontuma ac ríg Gréc
Taise thaoibghel a hainm
ocus amail téit in mhuir ós na srothaib ocus in tSinann ós na haibnib ocus iolar ós in énlaith is amlaid do chuaid ar dheilb ar áilne ocus ar fhaicsin tar mnáib na cruinne
ocus tuc grád écmaise d'Fionn ar méit a theiste ocus a thuarascbála ar fedh in domain
ocus iarrus mar athcuingid ar in ríg í féin do léicen d'féchain in chomraic sin do bí itir Fhionn ocus a derbbráthair
tuc in rí in ced sin di ocus ruc a cumal coimdechta léi
Is ann sin tuc mac áirdríg Ghréc agaid ar in bpupaill irraibe Fionn ocus rí na Sorcha
aithgnim so ar Fionn: comrac énfir do b'áil le mac airdrig Grec d'faghbáil uaimse
é féin do chomrac liomsa ocus fer dom muintir do chomrac leisin bfior dá mhuintirsen
is ann sin tuc Fionn ocus mac áirdrig Ghréc agaid ar a chéile mar dá leoman lánchalma
nó mar dá nathair nime ar naimdenus
nó mar dá ghríb ingnecha ina ngaisib casluatha nó cor chrithnaig in talam tromfhódach fána gcosa ocus gur theilgetar a gcuilg comdírecha á ndóidib ocus á nglacaib re deithnios ocus le degbualad na déise deglaoch sin gur clos i naltaib ocus i nimchianalb iat
is ann sin tuc Fionn béim toirtemail trénbuillech do mhac ríg Gréc gur dhiubraic a chenn dá cholainn ocus dá chaolmuinél do'n bhéim sin
do léiced gáir coscair ocus commaoidme le Fionn ocus lena mhuintir
ocus gáir dubachais ocus domenman le muintir choblaig áirdríg Gréc
is ann sin do tócbad a lia ós a lecht ocus do scríbad a nanmanna i nogaim ós cionn cach énfir díob
ocus cé mór in grád tuc Taise thaoibgel d'Fionn roime sin tuc a shecht noiret do ghrád do le linn a derbbráthar do marbad
ocus chuirios techtairecht ós ísel dochum Finn dá furáil féin air ocus ba luthgáirech láinintinnech re Fionn sin
Elaigios Taise thaoibgel in oidche sin dochum Finn ocus músclus in rí arna mhárach ocus atrubrad leis Taise thaoibgel d'élódh dochum Finn
nír chaoin sé díth a mhuintire acht Taise thaoibgel ocus adubairt gidbé dobéradh chuige ó Fionn í co dtiubradh seoid ocus maoine do
do labair taóisech teglaig do mhuintir in ríg ocus is é adubairt: comaill damsa a ndubrais ocus dá gcomallair dobérad in ingen chugat ó Fionn
óir atá craob derscnaigte álainn agam ocus dá bfuighbinn slóig in domain ar aonláthair do chuirfinn ina dtoirchim suain ocus sírchodalta iat re foghar mo chraoibe do chrothad ós a gcomair
gluaisios in taoisech teglaig ocus tuc agaid ar in bpupaill irraibe Fionn ocus rí na Sorcha
ocus chroithios in chraob ós a gcomair ocus do chuir ina dtoirchim suain ocus sírchodalta iat ocus ghoidios Taise taoibghel in oidche sin
ocus is é comairle dorigned le rig Gréc ó rucad Taise taoibghel chuige arís gan ní bud mó dá mhuintir do marbad le Fionn
ocus do chuaid roime co críochaib na Gréice
Chrithnaigios Fionn arna mhárach Taise thaoibgel d'élódh ocus do bí co dubach domenmnach i ndiaid ingine in ríg
a Fhinn ar rí na Sorcha ná bíodh dubachas ná domenma ort do chumaid na hingine
óir rachadsa co dtiug slóig let co críochaib na Gréice ocus dobéram ingen ríg Gréc linn ar ais nó ar éicin
ocus adubairt in laoid: {C Fil
} Buadach sin a mhic Chumaill fuaras doilges ó'n debhaid; ar mbreith buada do bidbad ingnad do bheith it bethaid
Slóig na Gréice co dtuille do bátar uile ar th'agaid; acht triar ocus trí cetrair nocha raib d'fedain agaib
Letsa is led becán buidne a mhic Chumaill na mórslóg; duitse ba bec in pudar rí na gcurad do chlaochlód
Aonmac áirdríg in domain do fuair aided ret armaib; le do muintir as a aithle do thuitset maithe in chablaig
(Taise taoibgel do breith uait do'n áirdríg saidbir sluagach); fá'n gcás ná bí co dubach biaid do thuras co buadach
{C Prós} A haithle na laoide sin do commóradh lá aonaig ocus árdoirechtais le Fionn ocus le ríg na Sorcha
ocus atchonncatar na bratacha bláithbreca breclíomtha ocus na meirgeda maothsróil ocus na glaschloidhme comrigne catha re guailnib na gcurad ocus na gcathmíled
doireda dlútha dianmóra do shlegaib séta sithrigne ós a gcennaib
ocus Diarmait détsholais ó Duibne dtosach na fedhna fírmóire sin
aithgnios Fionn é ocus chuirios Fergus finnbheoil chuige dá fhiarfaigid de cia in elada sin
nó cia in chuidechta irraibe
nó in bfuair scéla a mhuintire chuige
adubairt seisen gurab é sin gruagach in ghaiscid
ocus gur fhoillsig do tréna eladain draoidechta gurab é Abartach mac Allchaid tuc na cúic fir déc sin ó Fhionn co tír tairrngire
is í comairle dorigned le Fionn ó do ruc mac úi Dhuibne ar Gholl ocus ar Oscar a gcur co críochaib na Gréice ar chenn ingine in ríg ocus Fergus do chur do maoidem a néchta ocus a náthasa leo
ocus é féin ocus in chuid eile dá mhuintir do dhul co tír tairrngire ocus gidbé aca bud luaithe ann fuirech leisin gcuid eile
Is ann sin do desaiged long luchtmar lánáibsech d'Fionn ocus dá mhuintir ocus ní haithrister scélaigecht orra nó co rabatar í dtír tairrngire
ocus atchonncatar in taonach ocus in tárdoirechtas irraibe Abartach mac Allchaid
ocus chuirios Fionn techtairecht chuige d'iarraid a mhuintire air nó cath do thabairt do
is é comairle dorigned le hAbartach aisioc a mhuintire do thabairt d'Fionn ocus a bhreth féin do thabairt do ina mhasla ocus ina mhóirsiubal
ocus ruc Fionn abhaile dá longport féin ocus do bí in fhled as ferr dá bfuair Fionn ariam acá degtabairt do ann
ocus fhanus Fionn i dtír tairrngire nó co mbérfaitís Goll ocus Oscar air
Do desaiged long luchtmar lánáibsech bhennchorr bhláthdaingen do Gholl ocus d'Oscar
ocus tucatar cúl le tír ocus agaid do mhuir ocus do chiumsaib na bóchna brecuaine is do bhennaib fergacha fiarghruamda fuairfhliucha na fairrge
ocus do ghluaisetar rompa co láidir saothrach siubalghrod co rabatar ac éistecht re faoidh na muc mara ocus na murduchan ocus re piastalb ingantacha na haibéise gur ghabatar cuan ocus caladphort i gcríochaib na Gréice glanáilne
ocus do thairrngetar a long i dtír i ninad nár fhét tonn a tuarcain ná a minroinn ná carraic a combrised
ocus atchonncatar uatha cathair na haithne isin nGréic
ocus ar ndul ar tír dóib fuaratar aodhaireda na cúirte ocus cethra na críche
d'fiarfaigetar scéla do na haodairedaib cia hainm in chathair atchonncatar
nó cia hí in chríoch ina raibe
nó cia ba chenn uirre
d'fiarfaigetar na haodairedha díobsan in i nglenntaib diamra doeolais rucad iat in uair nach raibh fios na cathrach sin ná a hainm aca
ocus adubradar gurab i sin cathair na haithne isin nGréic
ocus nach raibhe isin doman cathair ba lia lám láidir laoch ocus curad ocus dronga dianmóra le goil ocus gaisced iná í
crét dogénam anois ar Oscar re Goll
crét dogénmaois ar Goll acht dul isin gcathraig ocus Taise taoibgel do tabairt linn ar ais nó ar éicen
ní dénfam ar Fergus finnbeoil: tabraidse fighe cethardualach ar bar bfolt ocus innsid gurab fileda faobracha focailcherta sib atá ar siubal ar rígaib corónta certbrethacha na crístaidechta
crét dogénam ar Goll dá niarrthar elada orrainn
dogénadsa elada ar bar son ar Fergus finnbeoil
dorignetar amlaid sin
ocus do ghluaisetar rompa dochum in dúna ocus do bhuailetar béim fleisce fri fárdorus na cathrach
ocus adubairt in dóirseoir nach raibhe in rí sin mbaile
co ndechaid sé dochum seilge ocus nach raibhe istig acht Taise taoibgel ocus a cumal coimdechta
ocus nach dticfad aonduine ina cionn nó co dticfad in rí abaile
Táinic in rí ocus do commórad selg móráibsech leis
ba chennderg coin ba láimderg laoich ocus ba chenntrom gillanrad ocus gairbteglach in ríg i ndiaid na seilge tromtorrthaige sin
bennaigit do'n ríg ocus fiarfaigios in rí scéla díob ocus ruc leis istech co cathraig na haithne iat
ocus aithgnios Taise taoibgel iat ocus nír labair riu
ocus in tráth táinic am codalta ocus suain chuca iarrus Taise taoibgel in taos eladan anaithnid sin do léicen léi féin dochum scélaigechta do dénam léi
ocus do chuatar i néntseomra ocus do léicetar a naithgne dochum a chéile
ocus fhiarfaigios Fergus di crét in tinnell i nélóchad si dochum Finn arís
adubairt sisi co rachadh in rí dochum na seilge cétna arna mhárach ocus co nélóchad féin le Goll ocus le hOscar d'innsaigid na luinge ó a dtáncatar
do chuaid in rí dochum na seilge ocus élaigios Taise thaoibgel le Goll ocus le hOscar co rabatar i dtír tairrngire
ocus ótchonnairc Fionn in cúicer sin uada tuc baramail aithgne dóib ocus adubairt gur b'inmain leis na daoine re a saimeoladh iat
Goll ocus Oscar
Fergus finnbeoil
Taise taoibgel ocus a cumal coimdechta
In uair rucatar a mhuinter uile ar Fionn adubairt Abartach mac Allchaid le Fionn a bhreth féin do bhreith ina mhasla ocus ina móirshiubal
adubairt Fionn co léicfedh sé in tuarastal do ghell sé d'Abartach ocus in bhreth i nagaid a chéile
ní fhuil maith damsa ann sin ar Abartach ocus fer aithise ocus mílabartha na féinne mar atá Conán mac Mórna gan a bhreith féin do tabairt do
renna nime i gcoraigecht ormsa ar Conán nach bud réid mise muna bfuigbed sin
ghellus Abartach sin do Chonán
ocus is í breth ruc Conán ar Abartach na ceithre mná déc do b'ferr i dtír tairrngire do tabairt leis re cois a mhná féin
ocus a bhen féin do chur i nerball eich in ghilla dhecair mar do bí Liagán luaimnech ó luachair dhegaid
ocus na ceitre mná déc eile sin dá mhuntir (ac marcaigecht uirre) nó co mbiadh i niarthar chorca Dhuibne
Ocus bíodh a fhios agat nach ór ná airget tuc Conán do bhreith acht amail mar adubramar
na ceitre mná déc do b'ferr i dtír tairrngire do tabairt leis mar aon le mnaoi Abartaig
ocus ben Abartaig do chur i nerball in eich mar do bí Liagán luaimnech
ocus na ceitre mná déc eile do chur ar marcaigecht mar do bí seisen ocus in chuid eile dá mhuintir nó co mbeidís i gclochán chinn chait i niarthar chorca Dhuibne
Ag sin do mhuintir a Fhinn ar Abartach
féchus Fionn do cach taob de ocus ní fhaca sé Abartach shíos ná shuas
ocus ruc Fionn Taise taoibgel leis co hAlmain lethanmóir Laigen ocus dorigensat banais na déise sin
Gurab í sin tóraigecht ocus echtra in ghilla dhecair ó thús co deired
Finit
{B 1800ls 19T} {U 0401} (Echtra in chetharnaig chaoilriabaig nó chetharnaig úi Dhomnaill do réir dhruinge) Lá dá raibh O Domnaill i mbél átha Senaig
Aodh dub mac Aodha ruaid mic Néill ghairb mic Thoirdelbaig in fhíona ag caithem fleide ocus fésta ocus maithe ocus móruaisle a thíre ocus a thalman maraon ris
do fritheolad ocus do frestlad iat le nua gacha bíd ocus le sen gacha dige ar chena
ocus in tráth fa subach sáthach somhenmnach cách uile i gcoitchinne is ann do labair gallóglách do mhuintir úi Dhomnaill ocus is edh ro ráid: dar slán dé ar sé ní fuil as so go múr tige ríg Grég tech as ferr iná in tech so
ná dís ar fhichit as binne iná in dís ar fichit atá sin tech so
mar atá Conán maolruad O Raithbertaig
Diarmaid O Gillagáin
Cormac O Ciaragáin
Tadhg O Crugadáin
ocus muinter eile nach náirmither sonn
Ar in gcomrád sin dóib atchonncadar chuca in cetharnach caoilriabach ocus in tuisge ac plibarnaig ina bhrógaib
ocus barr a dá cluas tréna shenfuan
ocus leth a chloidim nochtaithe i dtaob shiar dá thóin
ocus trí gaethe boga bunloiscthe chuilinn ina dhesláim aige
go mbennaigid dia duit a úi Dhomnaill ar sé
go mbennaigid dia duitse ar O Domnaill
cá thaob as a dtángais a óglaoich anaithnid ar sé
i ndún monaidh i mbaile ríg Alban do chodlas aréir ar in cetharnach: bím lá in Ile
lá i gcionn tíre
lá i Manainn
lá i Rachlainn
ocus lá eile ar fionncharn na foraire i sliab Fuait
ocus is duine siofóidech suairc siubail mé ocus agatsa atáim anois a úi Dhomnaill ar sé
goirter chugam in dóirseoir ar O Domnaill
tánic in dóirseoir do láthair: an tusa do léig in fer so istech ar O Domnaill
ní mé ar in dóirseoir ocus ní fhacas ariam roime so é
léig thort é a úi Dhomnaill ar in cetharnach
óir ní usa linn techt istech iná dul immach in tan as áil linn féin
suidh síos ar O Domnaill
suidfed nó ní shuidfed ar in cetharnach
óir ní dhénaim ní ar bith acht mar as áil liom féin
d'éist O Domnaill fris gan fregrad do óir b'ingnad leis cá cinél duine bhiadh ann do thicfadh istech isin dúnad gan dóirseoir ná nech eile dá fhaicsin ag in dorus nó go dtárla ar lár árais úi Dhomnaill
ocus do bhádar in lucht eladan go gérshúilech ag féchain fair
Seinn port ceoil dúinn a Chonáin mhaolruaid úi Raithbertaig ar in cetharnach
do sheinn Conán maolruad port ceoil ar chomairle in chetharnaig
seinn port dúinn a Dhiarmaid úi Ghillagáin ar in cetharnach
sheinnios Diarmaid duan ocus degcheol do
seinnidh ceol dúinn a Chormaic úi Chiaragáin ocus a Thaidg úi Chrugadáin ar in cetharnach
ocus do sheinnedar na fir sin fraischeol do'n chetharnach
Acht chena do sheinnedar na saoithe sin uile cuir ocus puirt ro sligtecha siublacha taigenta taitnemacha ocus cuislenna ceoilbhinne cruite
go gcuirfidís daoine ina gcodlad le fuaim in cheoil shírbinn shíde do sheinnset
dar trí slánaib dé a úi Dhomnaill ar in cetharnach ó do chualas tuairisc na muintire bhí re seinnim gach uilc
mar bhí lucht eladan Bhelsibub Abiron ocus na prinnsada puiblidhe (sic) ag imirt na niarann ocus na nórd i bfíriochtar ifrinn
ní chualas doicheol as mó iná do mhuintir ar sé
Is ann sin do rug in cetharnach ar in gcláirsig ocus do sheinn sé cuir ocus puirt shligtecha siublacha taigerta taitnemacha ocus cuislenna ceoilbinne cruite
go gcuirfide mná ré nidnaib
ocus fir ghonta
ocus laoich arna ledrad
ocus curada arna gcréchtnugad
ocus aos galair ocus géresláinte in domain i dtoirchim suain ocus sírchodalta le foghar in cheoil fírbhinn síde do sheinn sé in tan sin
dar slán dé ar O Domnail ó do chualas tuairisc na muintire bhíos re seinnim ceoil síde isna cnocaib ocus isin talam fúinn shíos
mar bhí Fergus fionn mac Forgaide
ocus Sennach O Doirge
ocus Suanach mac Senaig
ocus scológ chille cuilinn
ocus bacach beinne Boirche
ós iat do chuired daoine chum codalta ocus daoine chum gola ocus drong eile chum gáire
ní chualas ceol bud bhinne iná do cheol óir is duine róbhinn tu ar O Domnaill
bím lá binn is lá serb ar in cetharnach
éirig suas a chetharnaig ar in fer fritheolta ocus suid i gcumaid ocus i gcuimhrinn úi Dhomnaill
óir atá sé ag tabairt cuire dhuit
ní rachad ar in cetharnach
óir ní bhiad acht mar chrochaire ghránda dhénfadh ealada do dhaoinib maithe
ar in adbar sin ní rachad tairis so suas acht cuiridís a maith chugam anuas más mian leo
ocus ann sin do chuiredar inar ocus atán ocus léine riabach ocus matal leisin bfer fritheolta dochum in chetharnaig
sin culaid do chuir O Domnaill chugat ar sé
ní háil liom í ar in cetharnach
óir ní beidh aonní le maoidem ag in duine maith orm go bráth
Is ann sin do chuiredar fiche marcach arna gcengal i narm ocus i néided ar gach leith do'n dorus immuig
ocus ós a chionn sin fiche gallóglách ar gach taob de dá choimét istig ocus immuig im dhóirsib in dúin
óir do brethnaigedar nár ba dhuine saogalta é
créd do áil lib riu sút ar in cetharnach
dob áil linn tusa do choimét ar O Domnaill
dar trí slána dé ar in cetharnach cé maith sibse is bar gcoimét ní hagaib do chaithfed mo phróinn amárach
a dhé cá heile ar O Domnaill
i gcnoc Aine ar in cetharnach: dá mhíle dég ó Luimnech amach áit i bfuil Seaan mac an iarla i nDesmumain
dar slán dé ar gallóglách díob dá bfagainn thu ac cur aonchuir díot go maidin dogénfainn mell comchruinn ar lár le cúl tuaige díot
Is ann sin tug in cetharnach lám fó'n gcláirsig ocus do sheinn cuir ocus puirt ocus cuislenna ciuil go gcuirfide fir ghonta ocus mná ré nidnaib ocus aos othair ocus géresláinte in domain ina gcodlad le fogar in cheoil chaoinbinn tsíde do sheinn sé
cá bfuiltí a ghallóglácha ar in cetharnach: so chugaib immach mé ocus dénaidh gérchoimét nó biad ar siubal uaib
mar do chuala in chétghallóglách na briathra sin ro éirig ina shesam ocus do thóg a thuag ocus do bhuail in fer fa nesa do gur thresgair go lár é
ótchonnairc cách imroll urchair in fhir do thógbadar uile a dtuaga go fíochmar fírnimnech i nagaid in chetharnaig le béimennaib bríogmara ar amus a chinn
gidedh is ar fer aca féin do tharla gach buille díob sin
is amlaid do chuir in cetharnach na gallógláig ag gabáil do chúlaib tuag ar a chéile idir mharcach ocus ghallóglách co rabadar uile ina gcosair chró
táinic in cetharnach gan fuiliugad gan foirdergad fair d'innsaigid in dóirseora ocus adubairt fris fiche bó ocus cethrama d'ferann tsaor d'faghbáil ó O Dhomnaill do chionn a mhuintire d'aithbeo ugad: ocus cuimil in luibsi ar sé do charbaid uachtaraig gach fir díob ocus éireochaid slán aris
dorigne in dóirseoir amail thegasg in cetharnach do
ocus fuair in fiche bó ocus in chethrama ferainn ó O nDomnaill ar son a mhuintire d'aithbeougad
Tárla Seaan mac in iarla
iarla Desmuman in tráth sin i naonach ocus i nárdoirechtus ar faitche a dhúna ocus a dhegbaile féin
féchain dá dtug tairis atchonnairc sé in cetharnach caoilriabach chuige ocus leth a chloidim nochtaithe i dtaob shiar de
ocus a shenbróga lán d'uisge ag fedalaig uime
ocus barr a dá cluas tréna shenfuan
ocus bonnsach bogloiscthe ina láim aige
go mbennaigid dia duit ar in cetharnach
go mbennaigid dia duitse ar Seaan mac in iarla
cánas a dtángais a óglaoich ar sé
i dtig úi Dhomnaill i mbél átha senaig do chodlas aréir ar in cetharnach
i ndún monaid i mbaile ríg Alban do chodlas in oidche roime sin
ocus ann so agat anocht a mhic in iarla ar sé
cá hainm atá ort ar mac in iarla
Dubhartán O Dubhartáin m'ainm is mo shloinned ar in cetharnach
cá slige ar ghabais chugainn a Dhubartáin ar Seaan
d'es ruaid mhic Modhairn frisa ráidter Sligech ocus go céis caomálainn Corainn
ó'n gCorann go coirrshliab na seghsa ocus go máig luirg in Dagda
ocus do leth taoib Chruachna maige hAoi
ocus do mhaig mhucraime
do chríochaib ua gConaill ghabra ocus go soiche thusa anois a Sheaain mhic in iarla ar sé
tugad Dubartán istech ocus d'ól deoch ocus ro niamghlan a chosa
ocus do bí ina chodlad go tráth éirge do'n ghréin arna mhárach
Táinic Seaan mac in iarla ar cuairt chuige fó'n am sin
ocus do labair sé leis go mín muinterda ocus issedh adubairt: dar liom is fada do chodlad
ocus ní hingnad duit é óir do b'fada do shiubal andé
acht do chualas go rabais tréigthech ar lebraib ocus ar chláirsig ocus bud maith liom do chloisdin ar maidin ar Seaan
atáimse róthréigthech isna heladnaib sin go deimin ar in cetharnach
tugad lebar chuige ocus nír léig aonfhocal
tugad cláirsech dá innsaigid ocus nír sheinn aonphort
is cosmail go ndechaid do cheol is do léigenn uait ar Seaan mac in iarla
ocus ar in adbar sin dorignes rann duit: {C Fil
} Uch a dhia is mór in clú nach léighenn líne lebair; Dubartán O Dubartáin 's gan aonfhocal do mhebair
{C Prós} Mar do chuala Dubartán é féin dá cháined ocus dá imdergad dorug sé ar shenlebar shenchais Sheaain mic in iarla ocus do léig sé síos go stuama stuidértha blasta binnbriathrach é
dorug ar in gcláirsig iarum ocus do sheinn sé fraischeol caoinbhinn cuislennach co gcuirfedh aos galair ocus géresláinte in domain dochum suain ocus sírchodalta re fogar in chaoincheoil téitbhinn tsíde do sheinn sé
is fírbhinn in fer eladan tu a Dhubartáin ar Seaan mac in iarla
bím lá binn is lá serb ar Dubartán
D'éis medóin lae d'éirig Seaan mac in iarla immach ar chnoc Aine ocus Dubartán maraon ris
an rabais ar in gcnoc so riam roime so a Dhubartáin ar Seaan
do bhádas ar Dubartán maraon re duine maith ar a ndechaid clú selga ocus fiadaig ocus fianchoscair inallód
mar do bí Fionn mac Cumaill mic Thrénmóir mic Bhaoiscne mic Fhiacha saidbir mic Bric mic Dhairne duinn mic Dhegaid
Do bádar na móirféinneda ann
Oisín mac Finn ocus Raigne mac Finn
ocus Oscar mac Oisín
ocus Glúndubh ocus in Dubchosach beinne gulbain
ocus in Dubthuath
ocus Art mac Mórna
ocus Goll
ocus Conán
ocus Beith barrghlas mac Mórna maille ris
do suided in tselg fá'n gcnoc so ocus do cuiredh míl muige re mullaigib
ocus sinnaig ar sechrán
ocus bruic a broclasaib
ocus eoin ar eitiollaig
ocus laoig arna luaghail linn
ocus do ghabamar ag éistecht re mongáir na míled ocus re sníom na slabrad
ocus re gothaib na ngadar
ocus re grésacht na ngillanrad
co ndechaid fiad ballach báinderg ann so siar reomainn ocus do bí ilar datha ann
do léig Fionn a iallchoin dá innsaigid
Bran ceoilbhinn in chú ghel ocus in chú chrón Enán
ocus mac in truim ar léimnech luath tar (sliab) luachra siar
fhéchus Seaan mac in iarla thairis ó thaob dhes co tuaidh ocus ni fheca sé in cetharnach
ocus nír bfis do cá háird do áirdib in domain ar ghab sé uaidh
Tárla fá'n am sin duine maith do laignechaib
Mac Eochaid ollam re dán ocus a chos briste le ré ocht sechtmained dég ag siled a choda smera ocus fola co féig fírfuiltech
nár bféidir táth ná leiges d'fagbáil di ocus dá fer dég do laignib ocus do tháithlegaib do b'ferr i laignechaib aige ar fed na ré sin
atchonnairc Mac Eochaid in tóglach caoilriabach dá innsaigid ocus fuanbratán uime ocus lebar ina láim ocus dórdán abráin dá ghabáil aige
go mbennaigid dia duit a Mhic Eochaid ar in cetharnach
go mbennaigid dia duitse ar Mac Eochaid
cá háit as a dtángais a óglaoich ar sé
i dtig Sheaain mic iarla Desmuman do chodlas aréir ar sé
i dtig úi Dhomnaill i mbél átha senaig do chodlas in oidche roime sin
i nOilech na ríg do rugad mé
bím lá in Ile
lá i gcionn tíre
lá i Manann
lá i Rachlainn ocus lá eile ar fionncharn na foraire i sliab Fuait
óir is duine siublach suarach saobnósach mé
cá helada duit ar Mac Eochaid
adbar legha mé ar in cetharnach
cá hainm atá ort ar Mac Eochaid
Cathal O Céin m'ainm is mo shloinned
ocus dá léigfeása in doichell ocus in ghorta ocus in droichbés atá innat díot do leigesfainn do chos atá sin innam gan amrus ar Mac Eochaid nó go nibim trí deocha ocus is cuma liom crét dogní cách ó shoin immach
an léigfir in doichell is in ghorta díot ar mo chomairle ar Cathal O Céin
léigfed chena ar Mac Eochaidh
tug Cathal O Céin luib íce immach is do chuimil do chois Mhic Eochaid í: éirig suas a Mhic Eochaid go bfaicem an bfuil ruith agat
d'éirig Mac Eochaid ina shesam ocus tug sginned immach fá imell in mhachaire ocus cách ina dhiaid le huathbás
gur fhágaib sé in dá liaig dég do thorad a retha
Dorignes do leiges a Mhic Eochaid ar in cetharnach
ocus má gní tu doichell ná gortad as so suas ticfad chugat ocus brisfed in chos sin do leigised liom
ocus ní hé sin amáin acht in chos eile
ocus ní leigisfid lega na bfiann tu as sin suas
ní dhén ar Mac Eochaid
ocus atá ingen álainn agamsa ocus dobérfad duitse í ocus trí cét bó is trí cét capall is trí cét caora is trí cét muc léithe
ocus biad féin am chliamain mhaith agat
maith sin ar Cathal O Céin: má atá sí glan nó má atá sí gránda beidh sí agam
Do chuir mac Eochaid fled mhór dá hollmugad is dá commórad do Chathal O Chéin
ocus in tan fa hollam in fhled is ba hinchaithme in chuirm thógbus Cathal O Céin air is nír luaithe míol mongruad lá márta iná Cathal ag dul tar maoilinn in chnuic bí ar agaid in bhaile
táinic in fer fritheolta chum Mic Eochaid ocus issé adubairt: in liaig út bí agat ó hUlltaib dá ngoirter Cathal O Céin
ní luaithe in míol mongruad dá ngoirter in gerrfhiad iná eisen ag dul tar maoilinn in chnuic út thall
is ann sin dorigne Mac Eochaid in rann mar lenus: {C Fil
} In liaig a hUlltaib inmain mar is inmain Ulltaig féin; mac in athar ó'n áird tuaid ní mairg fuair Cathal O Céin {C Prós} Ghluaisios Cathal O Céin ocus ní derna fos ná frithairisem nó go raib i Sligech
ocus is í sin tráth ocus uair fá a raibe O Conchobair ag dul do dígail chléibín na caillige connachtaige forsin gcaillig muimnig
ocus ar mbeith do ag imthecht atchonnairc in cetharnach caoilriabach chuige
go mbennaigid dia duit a úi Choncobair ar in cetharnach
go mbennaigid dia duitse ar O Conchobair
ocus cá háit arrabais anois ar sé
do bíos aréir i lagan Laigen i dtig Mhic Eochaid
ocus do bíos in oidche roime sin dá míle déc ó Luimnech i gcnoc Aine i dtig Sheaain mhic iarla Desmuman
do bíos in oidche roime sin i dtig úi Dhomnaill i mbél átha senaig
ocus i ndún monaid i mbaile ríg Alban in oidche roime sin
i nOilech na ríg do rugad mé
bím lá in Ile ocus lá i gcionn tíre
lá i Manann ocus lá i Rachlainn ocus lá eile ar fionncharn na foraire i sliab Fuait
óir is duine suarach siublach saobnósach mé
cá hainm atá ort ar O Conchobair
Gilla dé as ainm damsa ar sé
créd ghluaisios sib as bhaile ar Gilla dé
dochum catha i nagaid na muimnech do thiagaim ar O Conchobair
dá bfoisteochad sib mise do rachainn lib ar Gilla dé
dar mo bhréithir ar cetharnach do mhuintir úi Chonchobair ní hé amáin nach bfoisteochamaois thu acht ní ghébmaois cennach ná cumha is do leithéid do beith linn
ní libse do rachainn ar Gilla dé acht le hO Conchobair
ocus do bféidir nach misde d'O Chonchobair mise beith leis
crét as cennach duit a Ghilla dé ar O Conchobair
ní iarraim acht gan lethchuma do dénam orm ar sé in fedh bím friut
doghébair sin ar O Conchobair
Do ghluaisetar rompa tar Sinainn siar ocus fir Chonnacht uile i naonréim go dtugadar sgeimell trí lá i ndiaid a chéile i mesg muimnech agá slad ocus ag breith leo gach ní ba hinaistir
ocus ag cruinnechad a mbó is a gcapall is a dtréd co haoninad
fuaradar trí ba breca ocus tarb maol na caillige muimnige ocus tug O Conchobair iat sin do'n chaillig chonnachtaig i ndígail a cléibín
nír bfada dóib ag timáin na creiche co bfacadar gasrad dá cúiged Muman ac tóraigecht i ndiaid a dtána
is ann sin táinic in Gilla dé do láthair úi Chonchobair ocus tuc a rogha do in chrech do thimáin nó in tóir do chosg
adubairt O Conchobair gur b'ferr leis in tóir do chosg
fillios in Gilla dé ar in tóir ocus boga ocus ceithre saigde fichet leis
ocus nír léig aonurchar nár thuit naoi naonbair do mhuimnechaib leis innus nár fhan aonduine fó fhad ghona urchair shaigde do
ocus dá ndechadaois fir Chonnacht uile i dtimchioll aonfhichet bó díob ní bhérfadaois fad urchair shaigde leo iat
Ann sin do chuir O Conchobair iarraid ar Ghilla dé ocus adubairt fris in chrech do thimáin
fhregrus in Gilla dé sin co hobann is do chuaid i dtimchioll na creiche mar luas áinle
corro thinóil ocus cor thimáin iat uile do dhruim degretha co mbátar i bfad as amarc fer Muman
mar atchonncatar na muimnig in Gilla dé ac tabairt a chúil dóib do deifrigetar i ndiaid fher gConnacht co mbátar agá marbad gan choigilt
innus gurab éigen do'n Ghilla dé filled ar in tóir arís
Mar sin do ina rith itir in tóir ocus in chreich nó co ráncatar tar Sinainn aniar
ocus ó shoin co Sligech ocus co dúnad úi Chonchobair
téid O Conchobair istech roim chách
tugad deoch ina láim ocus nír chuimnig ar in ngilla dé nó gur ibh í
tic in gilla dé do láthair úi Chonchobair ocus adubairt co raibe ac gabáil a cheda aige
ocus nír maith le hO Conchobair sin ocus adubairt co dtiobrad a bhreith féin do ar son in lethóil dá nderna sé fair im in dig sin
adubairt in gilla dé nach ngébadh sin uada ocus nach bfuireochad ní bud sia
ocus adubairt co nderna rann im in adbar sin: {C Fil
} Lethchuma ar Ghilla dé ní cuibe do'n té dogní; issedh innsimse do'n fhlaith ní maith in breth ruc in rí
Ní mise nach ndechaid leo ar cenn na mbó co tráig Lí; in té do choiscfedh in tóir ní breth chóir a bheith cen ní
Dá mbiainnse is Murchad mac Briain ac gabáil giall bó is crech; tobach císa in domain móir ní thiubrainn do acht a leth
{C Prós} Féchain dá dtuc O Conchobar tairis nír bfios do cá háird do áirdib in domain ar ghab in gilla dé uada
Tárla fá'n am sin Tadg O Cellaig i naonach lánoirechtais a dúin ocus a degbaile féin
atchonnairc in cetharnach caoilriabach dá innsaigid ocus leth a chloidim nocht do'n taob shiar de ocus barr a dá cluas tréna shenfuan ocus senbróga lán d'uisge ac fedalaig uime
go mbennaigid dia díb ar in cetharnach
do frecradh é mar in gcétna
cá háit irrabais anois ar Tadg O Cellaig
i dtig úi Choncobair shligig do chodlas aréir ar in cetharnach
ocus i dtig Mhic Eochaid i lagan Laigen in oidche roime sin
ocus i dtig Sheaain mhic in iarla in oidche roime sin
i dtig úi Dhomnaill i mbél átha Senaig roime sin ocus i mbaile ríg Alban roime sin
i nOilech na ríg do rugad mé
bím lá in Ile is lá i gcionn tíre
lá i Manann ocus lá i Rachlainn
ocus lá ar fionncharn na foraire i sliab Fuait
ocus is duine siublach suarach seafóidech mé
crét as elada duit ar Tadg O Cellaig
clesaide maith mé ar in cetharnach
ocus dá dtucthása cúig marga dam dogénainn cles duit
dobérsa ar Tadg
chuirios in cetharnach trí simne ar a bhois ocus adubairt co gcuirfedh in tsimin medóin as le séideoig ocus co bfúicfedh in dá shimin foirimellacha ann
déntar sin let ar O Cellaig
chuirios in cetharnach barr a dhá meor ar in dá shimin do b'foide ó a chéile díob ocus do shéid in tsimin medóin dá bhois
ag sút cles agat a Thaidg úi Chellaig ar in cetharnach
dar mo chubais ní holc in cles ar O Cellaig
nár raib maith ó dhia ac fer a dhénta arsa cetharnach do mhuintir úi Chellaig
ocus dá dtucthása leth na gcúig marg út damsa dogénainn in cles út
dén in cles út sin nós chétna ar in cetharnach caoilriabach ocus dobérad leith na gcúig marg út duit
do chuir in tóglách trí simne ar lár a dhernann ocus do chuir barr a dhá meor ar in dá shimin leithimellacha ocus tuc séided do'n tsimin láir co ndechaid barr a dha meor tré chlár a dhernann immach ar chúl a láime
ob ob a dhuine ar an clesaide caoilriabach: is mistuama in cles sin dorignis ocus ní mar sin dorignes féin
acht chena ó chaillis in tairget dogénsa do leiges
chuimlios in clesaide luib íce do'n láim corbo slán i gcétóir í
A Thaidg úi Chellaig ar in clesaide dá dtucthá cúig marga eile dam dogénainn cles eile duit
cia in cles sain ar Tadhg
do bhogfainn mo letchluas ar mo letchionn ocus do bhiadh in letchluas eile ina comnaide ar in clesaide
dén sin dúinn ar O Cellaig
chuirios in clesaide a lám suas is do ruc ar a letchluais ocus do bhog ar a lethcionn í
dar go deimin is maith in cles ar Tadhg O Cellaig
nár raib maith agatsa ar cetharnach úi Chellaig
ocus munab é in donas orm dogénainn féin in cles út
ó sháraig in cles eile thu arsa in cetharnach caoilriabach dén in cles út anois
do chuir in tóclách a lám suas ocus do bhog a chluais ar a lethcionn co dtáinic in chluas ó'n letchionn leis
is míthapaid in cetharnach so agat a Thaidg ar in clesaide
dóig ní mar sút dognímse in cles
acht chena dogénad a leiges ocus dá dtucthá cúig marga eile dham dogénainn cles eile duit
dobérad ar Tadhg
Tuc in clesaide ceirtle sída immach as a mhála chlesaidechta ocus tuc urchar ináirde de co ndechaid i nél in aieoir
ocus tuc gerrfiad immach as in mála chétna ocus d'imthig in gerrfiad ina rith suas ar in tsnáithe
ocus tuc cú bhec ocus do léig i ndiaid in gerrfiaid í ocus do bí sí ac tafann co binn ar a lorg
tuc gilla bec immach as in mála chétna ocus adubairt leis dul suas ar in tsnáithe indiaid na con ocus in gerrfiaid
tuc óigben álainn innellta immach as mhála eile do bhí aige ocus adubairt léithe in gilla ocus in chú do lenmain ocus in gerrfiad do chaomnad gan maslad ó'n gcoin
do rith in óigben ina dhiaid co luath ocus do b'aoibinn le Tadg O Chellaig beith ac amarc ina ndiaid ocus ac éistecht re sestán na selga co ndechatar suas sin nél as aithne co léir
Do bátar sel fata ina dtost iar sin co ndubairt in clesaide: is ecal lim ar sé co bfuil drochchor gá dhénam ann sút tuas
ocus má atá ní rachaid cen dígail
crét sin ar Tadg O Cellaig atá ar in clesaide co mbiadh in chú ac ithe in gerrfiaid ocus in gilla ac dul chum na mná
bud dual sin féin ar Tadg
tairrngios in tsnáithe iarsin ocus fuair in gilla itir dá chois na mná ocus in chú ac creim chnám in gerrfiaid
línus ferg mór in clesaide cor tharraing a chloidem ocus tuc buille ina mhuinél do'n ghilla cor theilg a chenn dá cholainn
adubairt Tadg O Cellaig nár maith leis gním chom míchubaisech sin cá dhénam ina fhiadnaise féin
má ghoillenn sé ortsa mar sin ar in clesaide is furus limsa a lesugud is do ruc ar in gcenn ocus tuc urchar de ar in gcolainn ocus d'éirig in gilla ina shesam ocus do leith a dhroma do bí a agaid
do b'ferr do beith gan anam iná beo mar sin ar Tadg O Cellaig
arna chlos sin do'n chlesaide do ruc ar in ngilla ocus d'impaig in cenn ar in gcaoi chóir air ocus d'fág slán é mar do bí roime
ocus dorigne in rann: {C Fil
} Dobeir begán dobeir mórán is dobeir in fichid marg; dobeir beo fer gan anmain mian gach ríg ar talmain Tadg
{C Prós} Féchain dá dtuc Tadg O Cellaig dá leth taoib nír b'fios do cá háird do áirdib in domain do gab in clesaide
Fled do commórad i dtig ríg Laigen fó'n am sain ocus atchonncatar in cetharnach caoilriabach chuca ocus in tuisge ac fedalaig ina senbrógaib ocus barr a chloidim nochtaithe do'n taob tiar de
co mbennaigid dia díb ar in cetharnach
co mbennaigid dia duitse ar rí Laigen ocus cánas a dtáncais chucainn arsa in rí
ó thig Taidg úi Chellaig tháncas anois
i dtig úi Chonchobair i Sligech in oidche roime sin
in Oilech na ríg do rucad mé
bím lá in Ile is lá i cionn tíre
lá i Manann lá i Rachlainn is lá eile ar fionncharn na foraire i sliab Fuait
duine siublach suarach siofóidech mé ar in cetharnach
cá hainm atá ort ar rí Laigen
gilla decair as ainm dam ar sé
Do bátar sé fir déc re seinm tét i dtig ríg Laigen in tráth sain
dobeirim mo briathar ar in gilla decair ó chualas féin torann na nórd i niochtar ifrinn ní chuala comolcas bar ceoil ar sé
a chladaire smertha arsa in fer fa harrachta do'n aos tét is olc as fiu thusa sin do rád linn
co deimin adeirim letsa ar in gilla decair cé doilig dul tarsna cúig feraib déc sin eile le docheol is tusa féin bheir barr seirbe orra uile
do thóg in fer tét a chloidem is do bhuail in gilla decair i mullach a bathaise ocus dar leis féin dorigne dá leith certa dá chionn
ocus is amlaid tarla do ionad ar bhain in buille dhe féin ina chenn co nderna dá leith de
ocus in méit do roiched do'n aos tét chuice do bhuailed gach aon díob lán a láime fair ocus ar cach aon díob féin do bí in buille fá deoid
Is ann sin d'fógair rí Laigen de chuid dá derbchomdaltadaib féin in drochduine sin do breith leo ocus a chrochad
do rucadar air ocus do chrochadar é dar leo féin
ocus ar filled dóib do láthair in ríg fuaratar in gilla decair rompa istig
nach tu d'fágbamar crochta sin chroich ar siat
féch sin ar in cetharnach
d'féchatar sin ocus fríth in derbchomdalta fa hannsa le rí Laigen crochta i náit in ghilla decair
dorignedh in cles sin fó trí leisin ngilla decair cor crochad triur do derbchomdaltadaib in ríg ina áitsen ocus cor marbad urmór a aosa eladan
D'fan in cetharnach i tig ríg Laigen can buidechas co tráth éirge gréine arna márach
do chuaid do láthair in ríg ar maidin ocus adubairt: a rí Laigen ar sé do chuires cuid dot mhuintir chum báis aréir ocus fúicfed slán agat féin arís iat
is maith liom sin ar in rí
d'fácaib in gilla decair muintir in ríg slán ocus ruc ar chláirsig ocus do sheinn cuir ocus puirt shiublacha binne sídhe co gcuirfedh aos galair ocus géresláinte in domain i dtoirrchim suain ocus sírchodalta re fuaim in cheoil fhírbinn shiabartha do sheinn sé in tan sain
amharc dá dtuc in rí tairis ar a lucht chiuil féin nír bfios do cá ndechaid in gilla decair uaidh
ocus ní comnaide ná fosad dorigne corráinic co (cill) scíre co tig Sheaain úi Dhomnalláin
ocus tucatar medar bainne remair ocus mias do ablaib fiadaine chuice ocus do chaith a leordóithin díob
ocus do ghluais as a bfiadnaise can fios dóib cá háird ar ghab sé uatha
ocus ní chuala a bhec do scélalb in chetharnaig chaoilriabaig ó shoin a leith
Finit
{B 1815lsc 19T} Ag so turus Caoil an iarainn meic ríg na Tesáille go hEirinn agus chom mífhortúnach is d'éirig a shiubal leis
Lá aonaig ocus árdoirechtais do commóradh le Fionn mac Cumaill mhic Airt mic Thrénmóir úi Bhaoiscne le secht gcathaib na féinne ocus le secht gcathaib na gnáithféinne ac beinn Edair mhic Edgaoithe
súil dá dtugadar tar muir ocus tar mórfhairrge co bfacadar in long luchtmar lánáidbsech fána láinréim seoil sin bfairrge anoir co láindírech dá nionnsaigid
innell cogaid ocus cointinne uirre
ocus nír chian dóib in tan atchonnarcadar in taonóglách mór míleta merchalma ac éirghe d'urlannaib a shleg ocus do chrannaib a chraoisech nó gur ghab leithed a dhá bonn do'n tráig ghelghainmide
lúirech líomtha lánmhaisech air
éidedh daingen dobhriste uime
sciath donnálainn ós áird a ghualann
clogad cruaidiarainn fána chenn
cloidem claislethan cuilgdhírech ar a thaob chlí
a dhá shleig chrainnremra chróna ghéra ina dhá dhorn
brat sciamach scáirléide fána ghuailnib ocus delg óir loiscthe ina lethanbrollach
Táinic i láthair Fhinn ocus na féinne ar in innell ocus ar in órdugad sin
ocus do labair Fionn ocus is edh adubairt: cia thu a ghaiscedaig d'folaib uaisle nó anuaisle in domain
nó cia háird do na ceithre hárdaib inar ghabais chucainn
Caol an iarainn as ainm damsa
mac ríg na Tesáille
ocus in mhéit do shiublas do'n chruinne ó d'fágbas mo thír féin conice so nír fhágbas ionnta innse ná oilén gan chur fá áirdchíos mo chloidim ocus fám láim féin
ocus is é as mian liom áirdchíos ocus cennas na hEirenn do breith liom do'n dulsa
ní chualamar ariam laoch ocus ní fhacamar gaiscedach nach bfuightide fer dá chlaochlód in Eirinn ar Conán
ní fuil acht glór óinmide ocus amadáin acam ad ghlórsa a Chonáin ar Caol
óir dá raibe a bfuair bás le secht mbliadnaib do na fiannaib i gcionn a mairenn díob dobérainnse braon báis ocus begshaogail orra uile i naonló amáin
acht chena dogénad ní as réide iná sin lib
má gheibtidh iomorro in bar mesc aonlaoch amáin bérus barr ormsa do rith ná do chomrac ná do chorraigecht ní dhénad ní as mó buaidertha ná trioblóide do chur oraibse ná ar nech eile acht filledh tar m'ais dom chrích féin arís
maisedh in gilla turuis atá againne ar Fionn
mar atá Caoilte mac Rónáin
ní fuil sé sin mbaile in tan so ocus dá mbiadh do chaithfed sé rith letsa
ocus más duine thu a ghaiscedaig ar sé fhanfus i bfarrad na féinne nó dogénus caradrad ocus comall leo co dtéighedsa ar chenn Chaoilte co Temair na ríg muna bfaghbad ann sin é dogébad go derbtha i gcéis Chorainn na bfiann é
déntar amlaid ar Caol
Is ann sin do ghluais Fionn sin mbelach ocus ní cian do chuaid in tan tarla ar choill aimréid dorcha ocus bóthar fírdomhain méise ag gabáil tré chertlár na mórchoille sin
ní cian do chuaid innte in tan tecmaic ar in ndúil diablaide droichdeilbe ocus in narrachtach éigciallach ocus in fiadfathach cretbuide cnáimremar ocus cóta fada lachtna co colpa a dhá cos síos air
ba shamalta re crann seoil luinge lánmóire gach cos faoi ag iomchur chuirp aimriagalta in fhir móir
ocus ba shamalta re taob báid bronnfhairsing gach bróg do'n dá bhróig do bí fá chrúba crotacha caimingnecha in fathaig
ocus leithed méise pétair d'íochtar dhóibe buide ar in gcóta lachtna do bí ar in bfer mór
ocus gach coiscéim dá siublad do bhuailedh in tíochtar dóibe buide sin colpada a dhá cos innus go mbainedh fuaim asta dochloisfide láinmhíle ferainn uada
ocus gach uair dá dtógbadh a chos do scárdadh lán bairille do'n ghrellaig suas fána mhásaib ocus fána chorp cretbuide air
do ghab Fionn ag féchain ar in bfer mór ar fedh tamaill fhada óir ní fhacaid a shamailsen riam roime
ocus do bí ac siubal roime sin tslige nó gur labair in fer is co ndubairt: crét é in raon siubail ná sechráin so do bain duit a Fhinn mic Chumaill ar sé at aonar ocus at aonracht gan duine d'fiannaib Eirenn at fochair
atá ar Fionn do mhéit mo bhuaidertha ocus mo thrioblóide nach bfuil faill acam ar sin d'innsin duit
ocus dá mbiadh gan maith acam ann
muna ninnsi dam é ar in fer mór beir fána dholaid ocus fána dhígbáil co bráth
maisedh ar Fionn más éicen dam sin d'innsin duit bíodh a fhios acat gurab é Caol an iarainn mac ríg na Tesáille tháinic istech co beinn Edair mic Edgaoithe sin medón lae indiu ac gabáil áirdchíosa is áirdchennais Eirenn acht muna bfagbadh aonlaoch amáin bérus buaid air do rith do chomrac nó do chorraigecht
cad as mian daoib do dhénam ar in fer mór
óir is aichnid damsa go maith é ocus ní fuil énní dá ndubairt in laoch sin nach dtic leis a choimlíonad
ocus dogénad ár bfer ocus bferóclách do thabairt ar in bféinn go huilide
is mian liom ar Fionn dol ar chenn Chaoilte co Temair na ríg
ocus muna bfagbad ann sin é dogébad go derbhta i gcéis Chorainn na bfiann é innus co mbenfadh gell retha do'n laoch út
maisedh ar in fer mór is duine gan rígacht tu más é Caoilte mac Rónáin do chrann bagair
ní fhedarsa tra cad dogénad ar Fionn
atá a fhios sain agamsa ar in fer mór: dá nglacfá liomsa dar mo mhionna do bhainfinn gell retha do'n laoch út
mesaimse ar Fionn co bfuil do dhíchell le dénam acat do chóta is do bhróga móra d'iomchur aoinleithmíle amáin d'ferann sin ló ocus gan dul i ngell retha risin laoch út
dar go deimin muna mbainedsa dhe é ní bainfidh fer d'feraib Eirenn ar in fer mór
déntar amlaid ar Fionn
acht crét as ainm duit
bodach in chóta lachtna as ainm dam ar sé
Ann sin fillios Fionn ocus bodach in chóta lachtna tar a nais ocus ní haithrister a naister ná a nimthecht nó co ráncatar co beinn Edair mic Edgaoithe
Is ann sin do chruinnigedar fianna Eirenn uile i dtimchioll in fhir móir uair ní fhacatar a shamail riam roime
táinic Caol in iarainn do láthair ocus d'fiarfaig an tuc Fionn leis in fer do rithfedh ris féin
ocus adubairt Fionn co dtuc ocus do thesbáin do é
ar bfaicsin in bhodaig do Chaol adubairt nach rithfedh rena leithéid do bhodach smertha choidche
arna chloistin sin do'n bhodach dorigne glámrad garb gáire ocus adubairt: is mellta ataoi dom thaobsa a ghaiscedaig ar sé
ocus tabair dam fios na scríbe rithfios tu ocus muna rithedsa sin riotsa ocus tuilled más é do thoil é is letsa breith in ghill
ní háil dam ní bud lugha iná trí fichid míle do scríb retha do beith reomam ar Caol
is maith mar tharla ar in fer mór: trí fichid míle go cinnte ó beinn Edair mic Edgaoithe co sliab luachra na Muman
ocus muna rithedsa sin riotsa ocus tuilled más é do thoil é is letsa breith in ghill
déntar amlaid ar Caol
maisedh ar bodach in chóta lachtna is é ní as cóir dúinn do dhénam gluasacht siar co sliab luachra na Muman ocus comnaide na hoidche inocht do dhénam ann innus co mbiam réid do chum ár naistir ocus ár nimthechta ar a márach
Is ann sin do ghluais in dias deglaoch sin
mar atá Caol an iarainn mac ríg na Tesáille ocus bodach in chóta lachtna
ocus ní haithrister a nimthús co ráncatar sliab luachra na Muman ac dul faoi do'n ghréin
is ann sin do labair in bodach ocus is é adubairt: a Chaoil in iarainn ar sé is cóir dúinn árus toige nó botháin do dhénam bhias ós ár gcionn inocht
dar go derbta ní rachad do dhénam toige ar shliab luachra na Muman mar ghell ar chomnaide aonoidche is gan súil agam re techt tar m'ais lem ló arís
déntar amlaid ar in bodach
acht má thic liomsa árus toige nó boithe do dhénam is fada uada immach bhias cach aon nach dtiubradh a chongnam dochum a dhénta
Is ann sin do ghluais in bodach fá'n gcoill aimréid dorcha ba choimnesa do
ocus ní stad ná mórchomnaide dorigne nó gur shnaidm sé ceithre cúpla fiched do móradhmad ocus co dtuc leis iat fóna ndíol taobán gcoille ocus d'úrluachair in tsléibe do'n ualach sin
ocus gur chuir tech fada fairsing ina shesam fó dhíon ocus fó thegar
ina diaid sin do chuir mórthorc móradbal móirtheined d'úrach ocus do chríonach na coille ar úrlár in lóistin sin ocus do labair in dara huair le Caol: más duine thu thiocfus liomsa d'fiadach ar bith fó na coilltib so
ní fios damsa é ar Caol
ocus dá mb'edh ní led leithéidse do rachainn d'emhnad
Is ann sin do ghluais in bodach fó'n choill aimréid dorcha ba choimnesa do
ocus ní cian do chuaid innte in tan do mhúscail sé scaoth muc bfiadhain
ocus do ghab i naghaid na scaoithe ocus in torc ba threise atchonnairc sé do scar risin scaoith ocus do len i réim gacha conaire ocus gacha diamrach é gur sháraig le tréine retha ocus saothair é
do thrascair co lár ocus co lántalam é
do chóirig co glan degthapaid é
ocus do chuir i gcionn na teinedh lánmóire sin dá róstadh é ocus glés iompóidh ar na beraib sin uathaib féin
is ann sin do ghluais in bodach ocus ní stad ná mórchomnaide dorigne co toigh mbarúin innse úi Chuinn do bí deich míle fichet ó shliab luachra
ocus tuc leis dá bairille fíona dá meis pétair ocus arraibe d'arán ollmaighte sin tech
bórd ocus cathaoir
ocus tuc leis do'n ualach sin iat corráinic co sliab luachra na Muman tar a ais
ocus do fuair a chuid feola rósta roime
do chuir leth an tuirc leth an aráin ocus bairille fíona i noirchill na maitne
ocus do chuir leth aile ar bórd faoi féin
do suid síos co sadhail sochma
d'uaid a leordóithin bídh ocus d'ól bairille fíona ina chorp síos ina dhiaid
do chroith lánbhrat luachra ar úrlár in lóistin sin
ocus do bí ina thoirrchim shuain ocus shírchodalta nó gur éirig grian lántsoillsech arna márach ocus co dtáinic chuige Caol an iarainn do bí in oidche sin ar taob in tsléibe gan biad gan dig ocus gur mhúscail as a chodlad é
ocus adubairt: éirig a bhodaig ar sé is mithig dúinn dol dochum ár naistir ocus ár nimthechta festa
Is ann sin do múscail in bodach ocus do chuimil bos dá shúilib ocus adubairt: atá uair dom chodlad gan dénam agam go fóill
acht ós deifir atá ortsa dobeirim mo thoil duit beith ac imthecht ocus biadsa ad dhiaid gan amrus
Is ann sin do ghluais Caol roime sin tslige ocus ní raibe gan móiregla air fó'n nemshuim atchonnairc ac in mbodach acá dénam de
acht in tan do chodail in bodach a leordóithin d'éirig ina shuide
d'ionnail a agaid ocus a láma
do chuir biad ar bórd faoi
do suid síos go sadhail sochma ocus d'uaid leth in tuirc leth in aráin ocus d'ól bairille fíona ina chorp síos ina dhiaid
Is ann sin d'éirig in bodach ocus do chuir cnáma na muice co bailech i mbeinn a chóta lachtna
do ghluais roime mar luas áinle nó ferbóige nó mar ghal ghaoithe ruaide mhárta ac gabáil fó mhaoilinn chnuic nó chairrge cennghairbe nó co ruc Caol in iarainn istech
ocus do theilg cnáma na muice tarrsna sin tslige roime ocus adubairt: a Chaoil in iarainn ar sé féch in bfuigtheá creinnt ar bith ar na cnámaib sin
óir is derb co bfuilir lán d'ocrus ar mbeith ar sléib luachra na Muman aréir ad throscad
do chrochad dogébthá a bhodaig ar Caol sul rachainnse ag iarraid bhíd ar na cnámaib do bís ac creinnt led chraoisfhiaclaib
maised ar in bodach ní mór duit cor siubail do chur ort bhus ferr iná chuiris co fóill
Is ann sin do ghluais in bodach ina réim siubail amail do rachadh i bfírgheilt ghlinne nó co ndechaid deich míle fiched dá shlige do'n scríb sin
is ann sin do ghab in bodach ac ithe smér do na driseogaib do bí ar dá thaob in bhelaig nó in bhóthair co dtáinic chuige ann sin Caol in iarainn co ndubairt: a bhodaig ar sé atáit trí míle fichet as so siar in áit i bfaca beinn dod chóta lachtna casta fó bhrágaid tuim ocus benn aile fá bhrágaid tuim deich míle uadh sin siar
in iat benna mo chótasa ar in bodach ac féchain síos air féin
is iad co deimin ar Caol
maisedh ar in bodach is é as cóir duitse do dhénam fuirech ann so ac ithe smér co bfilledsa ocus benna mo chóta do thabairt liom
is derb nach ndénfad ar Caol
déntar amlaid ar in bodach
Is ann sin do ghluais Caol roime ocus fillios in bodach co bfuair benna a chóta mar adubairt Caol
do suid ocus do tharraing immach a shnáthaid is a shnáithe gur fhuaig ina náit féin iat arís
is ann sin fillios in bodach tar a ais
ní fada do chuaid Caol in tan ruc air ocus adubairt leis a Chaoil ar sé is cóir duit cor siubail do chur ort bhus ferr iná mar do chuiris fós más mian let áirdchíos na hEirenn do breith let mar adubrais chena
óir ní biadsa ac filledh tar m'ais festa
Is ann sin do ghluais in bodach mar luas áinle nó ferbóige nó mar ghal ghaoithe ruaide mhárta ac gabáil fo mhaoilinn chnuic no chairrge cennghairbe amail is go rachad i bfírgheilt ghlinne
corop é sin tréinréim ruathair shiubail do bí fá'n mbodach co ndechaid fó mhaoilinn chnuic do bí fó chúig míle do bheinn Edair mic Edgaoithe
is ann sin do chrom an bodach ac ithe smér do na driseogaib co nderna sac sughlíonta de féin
cid tra acht chuirios an bodach a chóta lachtna de
ocus do tharraing immach a shnáthaid ocus d'fuaig a chóta co nderna mála fada fairsing firdhomain de
líonus in bodach a chóta co bél do na sméraib ocus do chuimil a lán díob dá chroicionn co raibe chom dub re gual gobann
do thógaib in bodach in tualach smér sin ar a ghualainn ocus do ghluais roime co talcanta traigésga ac innsaigid bheinne Edair
Is amlaid do bí Fionn ocus in fhiann co coitchenn lán do mhóiregla gurab é Caol in iarainn do bí i dtosach
óir do chuiretar uile a muinigin i mbodach in chóta lachtna is gan fhios ar bith aca cia ar bh'é
do bí techtaire áirithe ag Fionn immuich ar mullach na tulcha d'féchain cia aca do'n lucht retha do bí i dtús
ar bfaicsin in bhodaig do do chuaid istech ocus d'innis Fionn co raibe Caol ac techt i mbél in róid ocus in bodach marb ar a ghualainn
culaidh airm ocus éididh ar Fionn do'n té dobérus chucainn scéla as ferr iná súd
do chuaid in dara techtaire immach ocus d'aithin gurab é in bodach do bí ann
do chruinnigetar fianna Eirenn uile co ró luthgáirech i dtimchioll in bhodaig ocus d'fiarfaigetar scéla de
atáit scéla maithe acam dúib ar sé
acht atá do mhéit m'ocrais nach bfédaim a gcraobscaoiled nó go nithed mo dhóithin mine loiscréin ocus sméra le chéile
tucas féin (na sméra liom ocus tabraidse) mo dhóithin mine loiscréin dam is ann sin do scarad brat mór ar in mbeinn fá'n mbodach ocus carn mine loiscréin ina chertlár
ocus do dhoirt in bodach a tsac smér ar fud na mine ocus do chrom ac ithe fó thenn
Ní cian dóib in tan atchonnarcatar Caol i mbél in róid ocus a lám i ndornchur a chloidim ocus a dhá shúil ar derglasad ina chenn ocus é réid le dul fá'n bféinn dá gcoscairt ocus dá gcnáimgherrad
ar bfaicsin Chaoil ar an órdugad sin do'n bhodach thócbus lán a chráige do'n mhin ocus do na sméraib ocus thucus urchur nertmar ar Chaol díob gur chuir a chenn fedh maith ferainn óna chorp
rithios in bodach mar a raib in cenn ocus tucus in dara urchur de d'innsaigid na colna gur dhaingnig é chom daingen is do bí riam
acht is amlaid do bí a agaid ar a dhruim ocus a chúl ar a bhrollach
do rith in bodach mar a raib Caol ocus do bhuail compar a chléib ocus a chuirp go hathlam sin talam ocus do chengail co cruaid docrach doscaoilte é ocus adubairt: a Chaoil ar sé nár dhrochbaramlach duit a rádh co mbiadh áirdchíos ocus áirdchennas na hEirenn let do'n dul so
acht ní biaidh lena rádh re fiannaib Eirenn co dtiubradaois braon mbáis nó mbegshaogail d'aonlaoch amáin is gan nech aige acht é féin dá chosaint
ocus más duine thu bhérfus grian ocus ésca i dtacaidecht le cíos na Tesáille gacha bliadna red ló do chur fó dhéin Fhinn ocus fhiann Eirenn biaid t'anam let ar in dóig i bfuilir anois
tuc Caol grian ocus ésca i dtacaidecht rissin do choimlíonad gacha bliadna rena ló
ann sin beirios in bodach ar barr láime ar Chaol ocus treoraigios dochum a luinge é ocus chuirios ina shuide innte é
ina dhiaid sin bhuailios in bodach preb i ndeired na luinge ocus chuirios secht léige ar fairrge immach do'n phreib sin í
Ag sin mar d'éirig a thurus le Caol in iarainn mac ríg na Tesáille
a léigen a bhaile ar ghlés óinmide ocus amadáin ocus gan do nert aige buille do bhualad i gcath ná i gcruadchomrac rena ló arís
fillios in bodach tar a ais mar a raibh Fionn ocus fianna Eirenn ocus d'innis dóib gurab é síogaidhe rátha Chruachan tháinic dá bfuascailt as in ngéibionn irrabatar
is ann sin dorigne Fionn fleid ocus fésta lae ocus bliadna do'n tsíogaide
Gurab é sin echtra Chaoil in iarainn mic ríg na Tesáille ocus bhodaig in chóta lachtna conice sin
Finit
{B 1800ls 19T} (Bruidhen chéise in Chorainn mar leanus) Selg fiadach ocus fianchoscairt do commórad le Fionn mac Cumaill mic Airt mic Thrénmóir úi Bhaeiscne le fiannaib glanáilne gaedhal fó chríochaib caemáilne in Chorainn
ocus fá thuathaib lánmhaisecha Luighne
ocus fó chríochaib Bréifne
ocus fó ghlenntaib daingne doeolais Dalláin
ocus fó chriochaib cnuastorthacha Chairbre
ocus fó choilltib comdhaingne Chonchobair
ocus fó magaib réide rófhairsinge Chonaille
Is ann sin do suidh Fionn mac Cumaill ina dhuma shelga i mullach chéise áirde in Chorainn
ocus níor fhan i bfochair Fhinn in tan sin acht a dhá choin
Bran ocus Sceolaing ocus Conán mael mac Mórna
ocus ba binn le Fionn in sel sin beith ac feithem is ac éistecht gotha na ngadhar ocus glaedh nglan ngrennmar na ngasradh
luadhaile na laechradh lánlúthmar ocus tormáin na dtréinfher ocus fedgaire na féinne fá fhoraoisib fiadha fásaig na críche
gur ba chlos do na cóigcríochaib ba choimnesa dóib na gártha selga do léicetar
innus gur cuired fiada as fhásaigib
ocus míolta ar mullaigib
ocus sionnaig ar sechrán
ocus bruic as bhroclasaib
ocus éin ar eitiollaig
ocus do léicedh gach cú fhergach fhírneimnech dá héill fá'n tulaig fá'n am sin
Cid tra acht is é triath do bí ar chéis in Chorainn in tan sin
Conarán mac Imideil taeisech do thuaith dé danann
ocus mar do chualaid sestán sechránach ar na conaib adubairt rena thrí ingenaib gránda (is iat) lán do dhraeidecht dul do dhígail in fhiadaig ar Fhionn in rígfhéinnid
do chuatar na hingena co dorus na huama do bí ar in tulaig ocus do shuidetar i bfochair a chéile
ocus do chuiretar trí hiarnadha geinntlide gesrógacha ar trí cuaillib fiarchama chuillinn ocus do bádar acá dtochardad ar tuathal i ndorus na huamha
ní cian dóib amlaid sin in tan táinic Fionn ocus Conán ar ur na huama co bfacatar na trí caillecha róghránda ina suide ac in obair sin i ndorus na huama
a dtrí fuilt fhíorgarba forscaeilte forru
a sé súile siltecha caeirdherga leo
a dtrí beoil duba drochchuma
ocus fiacla fírghéra fírneimnecha fóchama i gcarbaid gach drochmná díob
ocus a dtrí muinéil chnámaltacha ac congbáil a gcenn ar na laechchaillechaib sin
a sé láma lánfhada leo
ocus ba shamail re hadairc buinremair barrchaeil buabail cach ionga fhíorgránda fherchonta bhí ar cach mér díob
ocus sé cosa fóchama foltchlúmacha caeilméracha fútha
ocus trí coigéla cruaidghéra ina lámaib leo
Do chuaid Fionn ocus Conán triasna hiarnada d'féchain na gcaillech
ocus táinic crith in bháis forru cor chaillset a nert i gcétóir ocus cor cenglad co daingen doscaeilte iat leisna caillechaib calma sin
táinic dias eile do'n fhéinn ocus clann Nemhnainn maraen riu
ocus tiagait triasna hiarnada mar a raibe Fionn ocus Conán ocus do chaillset a mbríg ocus do cenglad i gcuibrech chruaid leisna caillechaib cétna iat
ocus d'iomchratar na curada leo isin uamaidh istech as a aithle
Nír chian dóib in tan sin co dtáinic Oscar ocus mac Lugach do láthair ocus maithe ocus móruaisle chlann mBaeiscne leo
táncatar clanna Mórna fós do láthair
ocus ar bfaicsin na niarnad nír fhan nert mná seolta i naen díob
táncatar clanna Chorcráin do láthair
ocus ótchonncatar na hiarnada do chuaid a ngoil ocus a ngaisced ar gcúl mar in gcétna
acht chena do cenglad clanna Smóil ocus in fhiann uile itir ísel is uasal
co rucatar na caillecha leo iat ina gcimedaib crepailte cruadchuibrighte i bpollaib duibdhiamra ocus i ndroibhelaib dorcha doeolais
Cid tra acht do b'iomda glám chon i ndorus na huama ac iarraid a dtriath is a dtigernad tar éis a nimthechta ocus a naistir
ocus do b'imda fiadh créchtach cnáimgerrtha ocus muc allta arna mbuanmharbad
ocus bruic beoraebtha ocus míolta mongruada muige arna móirbhreogad ar thaeb na tulcha ar gcengal na druinge do bí acá niomchar conice sin
Is ann sin táncatar na mná móra míleta merchalma sin dochum na háite irrabatar in fhiann cengailte ocus trí cloidhme cruada claislethna ina lámaib leo
ocus d'féchatar uatha ar cach taeb d'fios a bfaicfidis aenfer ná taistelach slige d'fiannaib Eirenn co dtiubrataeis bás ocus buanoidhed dóib
ocus ó nach bfuaratar sin do b'áil leo dul istech sin mbruidin do choscairt ocus do chnáimgherrad na féinne can choigilt
Nír chian dóib amlaid sin co bfacatar in taenóclaech mór míleta merchalma déitghel degcherdach chucu
ocus do b'é sin in leoman lúthmar láinfergach ocus in confadh catha ocus in lóchrann loinnerdha lá na híorghaile
Goll móirmhenmnach mac Mórna mic Chormaic mic Maghtain mic Gharaid ghlúnduib mic Aeda dhuanaig mic Aeda chinn chlaire mic Chonaill mic Shaidbe (sic) mic Cheit mic Mágach mic Chairbre ríg Chonnacht
ocus arna fhaicsin do na trí mnáib duba duaibsecha droichdelbacha sin táncatar co prap ina choinne ocus do fheratar gleo gáibthech gér gráinemail re aroile
cid tra acht do fergadh in curad co fíoradbal ocus do gab do builledaib buanbásacha ocus do béimennaib borba for na fiadmhnáib fíochmara fíorghránda sin
gur thógaib a chloidem claislethan cuilgdhírech ocus dobeir béim bithnertmar do na harrachtaib bhí ar a agaid
Caemóg chruadchomlannach ocus Cuillenn chennruad
co nderna sé oirdnecha certchomtroma commóra díob do'n aeinbhéim sin
ocus ba hé sin in tres bhuille as mó tucad in Eirinn ariam
buille tuc Fergus mac Rosa (ruaid) i gcath mórthána bó Cuailgne inar gherr sé na teora maela Mide d'aeinbéim
ocus buille Chonaill chernaig do Chet mac Mágach
ocus in buille so Ghuill mic Mhórna d'ar marb sé Caemóg ocus Cuillenn cennruad dá ingin Chonaráin mic Imideil
Is ann sin d'iad sinnser chloinne Chonaráin a lám i dtimchioll Ghuill do leith a dhroma
Iaran ní Chonaráin an fedh do bí sé ac díchennad na déise eile
iompaigios Goll fria dá haimdheoin ocus iadus a dhá láim lebhra lánfhada ina timchiollsa
co dtucatar coraigecht cróda glacláidir boirbnertmar dá chéile re hedh na huaire sin
co dtuc Goll aenchor curata calma do'n chaillig cor thrascair co lár ocus co lántalam í
ocus chenglus co daingen doscaeilte do iallach scéithe í
ocus nochtus a chloidem iarum do choscairt ocus do chnáimgherrad na caillige co ndubairt sí: a laeich nár leonad ocus a thréinfir nár thim ariam i gcath ná i gcomlann cuirim mo chorp ocus m'anam ar chomairce do ghoile ocus do ghaiscid
ocus bud ferr Fionn ocus in fhiann duit ar in chaillech co himlán gan fuiliugad gan foirdhergad ar aennech díob
ocus luigim fá na déib dá nadhraim co gcoimlíonfad duit anabraim
Is ann sin scaeilios in rígmhílid do'n chaillig ocus téit rompu as a aithle cusin gcnoc irrabatar in fiann cengailte cruadchuibrigte ocus Fionn maraen riu
co ndubairt Goll: scaeilter d'Fergus fhinnbeoil ocus do aes eladan na féinne ar dtús
ocus scaeilter d'Fionn ocus d'Oisín ocus do naei macaib fichet Mórna ocus do'n fhéinn co coitchenn ó shoin immach
do scaeil in chaillech díob amlaid sin
d'éirgetar in fhiann co hobann immach as in uaim iar sin ocus do shuidetar re taeb na tulcha
do fhéch Fergus finnbheoil file na bfiann ar Gholl ocus do gab dá admolad fó'n ngníom dorigne
Nír chian dóib mar sin co bfacatar chucu in dúil duaibsech doidelbach ocus in tarrachtach éigciallaide
senchaillech chnapach chuislennchruaid rengach ocus co nanfadh mionabhall nó móráirne ar cach ruibe do na mailghib garba glaisliatha do bí uirri
súile siltecha ar lasad ina cenn
srón mór ghorm ghlaislethan ós ur a sreingbheoil duib duaibsig dhroichdelbaig
ocus gairbegar gránda d'fiaclaib coganta ina craeisbhél
láma caela cruadchuislennacha ocus iongain fada ferchonta fírneimnecha fuirre
éidedh daingen doibhriste uimpi
cloidem claislethan coilgdírech rena sliasait
ocus sciath mór míleta ós áird a droma
Táinic sí i bfiadnaise Fhinn fó'n gcuma sin ocus do chuir fó ghesaib é fána sáith do chomrac aeinfir do thabairt di
adubairt Fionn re hOisín: éirig a mic ar sé ocus cosc dúinn in tarracht caillige úd
ní fétaim ar Oisín tar éis a bfuaras d'olc ocus do maslugad ó na caillechaib chena
ocus is í so Iarnan ní Chonaráin ac tiacht do díogail a sethrach
ocus is amlaid do diult Oisín ocus Oscar
ocus Conán
ocus mac Lugach
ocus Diarmait ó Duibne
ocus Caeilte mac Rónáin
ocus Cairell
ocus maithe na féinne (olchena) comrac na caillige do dénum
co ndubairt Fionn co rachadh féin do chomrac ria
is ann sin adubairt Goll mac Morna: a Fhinn ar sé ní cubaid duit comrac caillige
ocus rachadsa do chomrac ria óir is ann derbtar in cara in uair as mó in téicen
Is ann sin d'éirig Goll co grodúrlam i gcomdáil na caillige
ocus dorigne comrac mer menmnach míleta mórdálach ocus gleo díscir dásachtach can fios time ná tláis ac cechtar díob ar a chéile
cid tra acht chuirios Goll a lám i gcuibrech a scéithe ocus tuc a cholg neimnech immach
co dtuc rot nurchair di gan chaime gan chlaenad gur chuir tré (chobrad a) scéithe ocus tré chroide na caillige do'n taeb thall é
is amlaid torchair an chaillech ar in láthair sin
Do chuaid Goll iar sin co céis in Chorainn iar marbad thrír ingen gConaráin mic Imideil
ocus dorigne doighir doinnderg lasrach do'n bhruidin ocus tuc na huile mhaithesa fuair innti d'fiannaib Eirenn
tuc Fionn iar sin a ingen féin do Gholl
Caem chneisghel
ocus is í ruc in mac oirderc do
Fed mac Guill mic Mórna
ocus do marbad leisin bféinn é i gcionn a shecht mbliadan ndéc ar in ráith chétna
Conid í sin bruiden chéise Chorainn (conice sin)
Finit
Bruiden bheg na hAlmaine
Fledh mhedarchaein mhóradbal do commórad le Fionn mac Cumaill mic Thrénmóir úi Bhaeiscne in Almhain lethanmóir Laigen
ocus in tan ba hollamh ionchaithme in fhled táncatar maithe ocus móruaisle na féinne dá caithem
ocus is iat do b'uaisle ocus do b'onóraige díob i nagaid Fhinn
Goll grennmar gníméchtach mac Mórna
Oisín fírghlic fírnimhnech mac Finn
Oscar anghlonnach mac Oisín
mac láimechtach Lugach
Diarmait drechsolus ua Duibne ocus Caeilte mac Rónáin
ocus clanna gusmara Duibdhíorma
ocus clanna Smóil
ocus aicme Duib dá boirenn
ocus Goll gulban
in Corr cosluath ocus a chlann
Conn
Donn
Aedh
ocus Anacán
Iobhar áirdéchtach mac Criomthainn chróda choscartaig ocus dias mhac do ríg Laigen
ocus fa daltada d'Fionn iat araen
ocus Coirell coscartach ua Conbroin
táncatar dochum na fleide dias mhac do ríg Alban ocus dronga diandásachtacha do macaib ríg ocus rouaisledh in domain maille friu
Acht atá ní chena táncatar fianna Eirenn uile ann ocus do shuid Fionn isin fhochla féinneda (ar lár) na bruidne
ocus do suidh Goll grennmar mac Mórna isin fochla féinneda eile
ocus maithe a muintire féin fó gach aen acu
ocus do suid gach aen acu ó shoin amach do réir a nuaisle ocus a natharda ina ionad chinnte comadhais féin amail fa ghnáth in cach áit ocus cach aimsir roime sin dóib
Is ann sin d'éirgetar fedhmanaig go fíoraichbéil re frestal ocus re friothólam na bruidne
ocus do ghlacatar cuirn chlochbuadacha co nemannaib glanáilne gloine ocus co gcerdacht chruithniamda for cach escar loinnerda láinghrésach lánálainn díob
ocus do dáiled deocha garga gabáiltecha do lenntaib réide rómhilse do na deglaochaib sin
ocus d'éirig grenn ina ngiollanraid
mire ocus menma ina míledaib
míne ocus macántas ina mnáib
fios ocus fáistine ina bfiledaib
Is ann sin ro éirig bollscaire co cert comathlam ocus do chroith slabrad acarb iarnaide do chosc mogad ocus ladronn
ocus do chroith slabrad sínte senaircit do chosc maithed ocus móruasal na féinne ocus aeis dána ar chena
ocus d'éistetar cách co taei tostadach
ocus do éirig Fergus finnbeoil
file Finn ocus na féinne ocus do gab duana ocus dréchta ocus degdhána a shen ocus a shinser i bfiadnaise Fhinn mic Chumaill
ocus do dhíol Fionn ocus Oisín
Oscar ocus mac Lugach
in file co fíoraichbéil do uaisle cacha maeine ocus cacha maithesa
ocus do chuaid iar sin i bfiadnaise Ghuill mic Mhórna
ocus adubairt bruidne ocus toghla
tána ocus tochmarca a shen ocus a shinser do
innus cor ba subach soimenmnach meic Mórna ó na heladnaib sin
Is ann sin adubairt Goll: cá hionad i bfuil m'echlach féin ar sé
atáim sunn a rígfhéinnid ar sí
ar thucais mo chíos láime ó Lochlannchaib chucum ar sé
tucas co derbta ar sí
ocus arna rádh sin di ro éirig co prap príméscaid ocus do léic mar thort mhuice móraichbéile nó mar eire laeich láidir mherchalma do ór álainn aithlegtha ar lár na bruidne i bfiadnaise Ghuill
ocus do scaeil in cumdach do bí ac imdíten in chíosa sin ocus do léic na seoit saera somaisecha ar lár i bfiadnaise na bruidne sin
ocus do díol Goll Fergus mar ba gnáth leis
ocus ní raibe file fiosach focailghér
ná degfher duasmhór dána
ná cruitire ceoilbhinn
ná senchaide seolta snuadhfoclach
ná aenduine re heladain do Eirennchaib ná d'Albanchaib dá raibe i mbruidin na hAlmaine in oidche sin nach dtuc Goll comaein óir nó aircit nó iolmaeine do cach aen díob
Is ann sin do labair Fionn ocus adubairt: a Ghuill ar sé cá fada atá in cíos út acutsa ar Lochlannchaib ocus mo chíos féin orra
ocus co bfuil laech ac coimét mo chíosa is mo chána
mo fiadaig ocus mo fhianchoscair innte
ocus is é in laech sin
Ciarán mac Lathairne
ocus is curad cruadchomlannach in tréinfher sin ocus atáit deich gcét laech lánchalma ar a theglach féin
Is ann sin do labair Goll le mac Cumaill
óir do thuic sé co raib ferg ocus format ac Fionn fris
ocus adubairt: a Fhinn ar sé is fada atá in cíos sin acumsa ar Lochlannchaib ó'n uair do chuir th'athairse cocad ocus cuinnscleo orm
ocus do chuaid rí Eirenn cona chóicedachaib im agaidse le Cumall ocus do b'éicen dam Eire d'fácbáil dóib
ocus do ghluaises romam co Bretain
ocus do gabad in chríoch sin liom ocus do marbas in ríg féin ocus do chuires ár ar a mhuintir
ocus do chuir Cumall as sin mé
tiagaim as sin co Fionnlochlanncha ocus do thuit rí fionnlochlainn liom maille rena theglach
ocus do chuir Cumall as sin mé
ocus táncas as sin co hAlbain ocus do thuit rí Alban liom
ocus do chuir Cumall as sin mé
táncas as sin co Saxain ocus do thuit rí Saxan liom maille rena teglach
ocus do chuir Cumall as sin mé
ocus táncas co cath Cnuca ocus do thuit t'athair liom ann
ocus is í sin uair i fuarassa in cíos út ó Lochlannchaib ar Goll
ocus tucas thusa féin liom ar ndul co dúnad ríg Lochlainn ocus do chúic fir déc maraen riot
ocus ben ríg Lochlainn iar dtabairt grádha duit ocus do beith ar láim i gcarcair thalman ar fedh bliadna
ocus lá cinnte acu dochum báis d'imirt ort féin ocus ar do mhuintir
ocus dar do láimse a Fhinn do chuadassa co dúnad ríg Lochlainn ocus do marbas in ríg féin
Eogan mór
ocus do chuires ár a mhuintire ocus do bhenas a nór ocus a naircet díob
ocus d'fácbas ríg ar Lochlannchaib
Tine tréinnertmar mac Trioscaill ocus do naisces cíos dam féin ar Lochlannchaib
ocus ac sút é ar Goll
ocus a Fhinn ar sé ní cíos láime atá acutsa orra acht rígféinnidecht ocus maerchoiméta atá acut innte
ocus ní mhillfedsa sin iomat
ocus a Fhinn ar sé ná bíse ac tnúth liomsa fá'n gcíos út
óir dá bfaghbainn ní bud mhó iná sin is duitse ocus d'feraib Eirenn dobérainn é
Is ann sin do fregair Fionn co fergach fírniata ocus adubairt: a Ghuill ar sé ro admais as in scél sin co dtáncais ó chathair na Beirbe co Cnucha ocus cor marbais m'athairse ann sin
ocus is dána duit sin d'insin damsa ar Fionn
dar do láimse ar Goll dá dtucthása esonóir dam mar thuc t'athair is é in díol cétna dobérainn ort mar thucas ar Chumall
a Ghuill ar Fionn do bud maith m'acfainnse ar gan sin do léicen let
óir cét féinned fíorchalma atá ar mo theglach i nagaid cach aein dá bfuil ar do theglachsa
mar sin do bí t'athair ar Goll ocus do dhíoglassa m'esonóir fair
ocus dogénainn mar in gcétna fortsa dá dtuillteá uaim é
Do labair Cairell cneisghel ua Baeiscne ocus adubairt: a Ghuill ar sé is iomda fer do choiscis i dteglach Fhinn mic Chumaill
do labair Conán mael mallachtach mac Morna ac rád: luigim fám armgaiscid ar sé nach raibe Goll ariam dá laghad muinter do biadh aige nach mbiadh fer ocus cét ar a theglach ocus co gcoiscfedh gach aen acu thusa
in díobsan tusa a Chonáin chlaenchaintig chennluim ar Cairell
is díob a Chairill chiaraig chréchtingnig chnesbhrogaig bhecnertaig ar Conán
ocus do rachainn dá shuidem ortsa co raib in égcóir ac Fionn
Is ann sin d'éirig Cairell ocus do buail dorn dána dásachtach ar Chonán
ocus ní hurramach do frecrad sin ac Conán
óir do buail in dara dorn ar Chairell i gcertlár a étain ocus a fhiacal
acht atá ní chena tucatar sáidhte seingmhera sárluatha firnimnecha i gcorpaib ocus i gcnesaib a chéile
cor ba buanraebtha bruinne ocus brollaige na ndeglaech sin ó'n móirghleo sin
Is ann sin ro éirig dá mac Oscair mic Oisín
Echtach ocus Iollann
ocus dorignetar léibenna dlútha doscaeilte dá sciathaib ina dtimchioll ocus tucatar sáidte doimhne doleighis ar Chonán isin chomlann
arna fhaicsin sin do dhá mac Ghuill mic Mórna
Conán do bheith isin éicin sin
ro éirgetar ocus do ghoinset clann Oscair isin íorghail
Is ann sin do éirig in leoman láidir lánchalma ocus in drecan dian dásachtach doedranda
Oscar anghlonnach mac Oisín
ocus do chuir a chulaid álainn óir fána chaemchorp
scaball cuanda cerdamail fána mhuinél
ocus a sciath mór míleta ar a láim chlí
ocus a chloidem cruaid cuilgdírech isin láim aroile do ocus do chuaid co rachtmar róaicentach d'furtacht a chloinne ocus Chairill a bráthar
cidedh níor nocht a chloidem
acht do ghab dá órdúrladhaib
órd in cach láim do isin ghroidghleo sin
adubairt Conán re hOscar: dobeirim a bhuide risna déib do thecmáil i gcóir chomlainn friom a Oscair ar sé
óir snígfed snáithe do shaegail
Is ann sin do chomraic Oscar ocus Conán re chéile
ocus do b'é críoch a ndála gur claeidhed Conán ocus gur bhain Oscar osnad égcomlainn as
d'féch Conán ar Art óc mac Mórna
ocus d'éirig in mílid mórárrachtach Art óc ocus do goinedh Oscar leis
níor fuilngedh sin le hOisín fíorláidir mac Finn ocus do goined Art óc leis
ro éirig Garbfoltach mac Mórna ocus do goined Oisín leis
ro éirig mac Lugach calma ocus do chuir a chulaid catha ocus cruadchomraic uime ocus do goined Garbfoltach leis
ro éirig Garadh uchtlethan mac Mórna ocus do goined mac Lugach leis
Is ann sin ro éirig Faelán mac Finn cona thrí cet bráthar maraen fris ocus do chuaid co láidir lánchalma isin chomrac ocus do cuired meic Mórna dá náitib uile leis
Is ann sin do éirig in leoman lánchalma
ocus in mílid mórdhálach móirmenmnach
ocus in drecan dian dásachtach
ocus in bheithir bharramail
ocus in barann buaintiodlaicech
ocus in ursa íorghaile
ocus in colamhan cruadchomlannach cocaid
Goll grennmar gníméchtach gruadchorcra glainmenmnach mac Mórna
ocus do ghab a chulaid catha ocus comlainn uime
scaball sciamda scoithbregh im a mhuinél
ocus a chotún caemchadásach ciumaisghel im a chaeimchneis
ocus a chloidem rinnghér ródhaingen sobhuailte ina dhorn doinningnech
ocus a sciath mór míleta bocóitech ar a láim chlí
ocus do chuaid co dána dásachtach dochoiscthe fó'n mbruidin
ocus níor fhác tápar tromlasrach ná lóchrann loinnerda lántsólus isin mórbhruidin can múchad
ná bórd can blogha beca bélscaeilte do dénam díob
Is ann sin do ghoir Fionn a chaismirt catha
a scál coille co congáirech
ocus adubairt re fiannaib Eirenn meic Mórna do múchad ocus do marbad can choigilt
Is ann sin dorignetar fianna Eirenn léibenna dlútha daingne doscaeilte dá sciathaib ina dtimchioll
ocus do chuaid Fionn i dtosach na dtréinfer sin ocus do ghabatar ac cnáimgherrad a chéile can choigilt
is ann sin do ghab fiuchad feirge Goll
ocus dorigne sciath daingen doibhriste de féin ar scáth a mhuintire
is ann sin fá fíochmar na trénbuidne ocus na sárflatha
ocus fa mer na mílid
ocus fa líonmar na laechrada
ocus fa chréchtach na caithmílid ó'n gcath nertmar nemcharthannach nimnech tucsat na fíorlaeich sin dá chéile
do b'iomda ann sin fuil ac siled ina srothaib re slesaib na saerchlann
ocus cnedha doimne doleighis forsin ndruing díobhálaig doedranda sin
do b'olc in áit do dhuine anbfann eslán
nó do mhnaoi mhíonla mhéirlebair
nó do shenóir aesda chianarrsa beith i mbruidin bic na hAlmaine in oidche sin ac éistecht re hosnada óg ocus sen
ísel ocus uasal
co hesbadach anbfann égcruaid dá núirled ocus dá nathchumad
ocus do bátar ar in aiste sin ó thosach oidche co héirge gréine arna márach can choigil dá chéile
Is ann sin ro éirig in file fáthach focailghér ocus in degfer duasmhór dána
Fergus finnbheoil
ocus aes eladna na féinne maraen fris
ocus do ghabatar a nduana ocus a ndegdánta ocus a ndréchta degmholta do na laechradaib sin dochum a gcoiscthe ocus a gcennsaigthe
Iar sin do scuiretar dá núirliugad ocus dá nathchumad re ceol na bfiled
ocus do léicetar a narma re lár ocus ro thócbatar na filid na harma ocus do ghabatar gréim réidtig etorra
ocus adubairt Fionn nach ndénfadh síth re clannaib Mórna co bfuigbedh breith ríg Eirenn
ocus Aillbhe ingine Chormaic mic Airt mic Chuinn chétchathaig
ocus Chairbre lifechair
rígdamhna Eirenn
ocus breith Fithail ocus Flaithrí
ocus barr na breithe do beith ac Fionntan mac Bóchna
ocus adubairt Goll co dtiubradh sin do
ocus do chuiretar coraigecht na bfiled orra araen fó anmain i mbun na síthe sin
ocus do dhaingnigetar lá áirithe
caeicdigis ó'n ló sin ar faidche na Temrach
Do féchad uiresbada na féinne in tan sin ocus is é do b'esbadh do mhuintir Fhinn
aenchét déc d'feraib is do mhnáib
ocus do b'iomda rígain rathmar róuasal
ocus ainder álainn ilchrothach
ocus maigden mhíonla mhilisbriathrach
ocus laech lánchalma léidmech ar dtuitim ann sin
ocus do b'iomda srón arna créchtnugad
ocus súil arna hathchumad
cluas arna ciorrbugad ocus cos arna cnáimgherrad
ocus lám ar ledrad
ocus corp arna ciorrbad
ocus taeb arna tollad ac in ndruing do bí beo do mhuintir Fhinn mic Chumaill in tan sin
Imthúsa Ghuill ocus a dhegmuinntire
clanna Mórna níor thestaig uatha acht aenfer déc d'feraib ocus caeca ban
ocus ní hé marbad na mban dorigned acht éc dóib re huaman ocus re hecla
ocus do cuired dá leighios gach aen do ba inleighis díob
ocus dorigned ferta fiordhoimne fótfairsinge do'n méit do marbadh díob ar gach leith
Iar sin do glanadh in móirthech sin na hAlmaine ocus do suid cach aen acu do réir a uaisle ocus a atharda
ceithre lá déc dóib ar in órdugad sin
ocus i gcionn na ré ocus na haimsire sin téidit co Temair
ocus do suid Cormac ocus Cairbre
Aillbe ocus Fithal
Flaithrí ocus Fionntan mac Bóchna i nionad bhreithemnais
ocus do chuaid Fionn i gcionn a scél d'innsin ar dtús
ocus a dubairt Goll: a Fhinn ar sé ní duit dobérmaeis innsin na scél do biadh etrainn
óir dogéntása fírinne do'n bhréic ocus bréc do'n fhírinne im agaidse
ocus tabram araen innsin ár scél d'Fergus
ocus luiged fóna dhéib fírinne do dhénam etrainn
Do aentaig Fionn sin ocus tuc Fergus daingniugad fó'n bfírinne do dénam
ocus ro innis gurab é Cairell do bhuail dorn ar Chonán ó thús
ocus co dtáncatar dias mac Guill do chobair Chonáin ocus co dtáinic Oscar d'furtacht a mhuintire féin
ocus leissin gur éirgetar fianna Eirenn ocus clanna Mórna i nagaid a chéile
ocus gur ghabatar ac cnáimgherrad a chéile can choigil ó thús na hoidche co héirge gréine arna márach
ocus gurab iat esbada muintire Finn mic Chumaill risin ré sin
aenchét déc d'feraib ocus do mhnáib
ocus aenfer déc d'feraib is caeca ban esbada cloinne Mórna
ocus fós co raibe in iomad esbadach díob ó'n ruathar sin leith ar leith
Is iongnad liom laghad díthe chloinne Mórna ar Cormac
ocus in méit do bí ina nagaid
adubairt Fergus gurab é Goll do chuaid ar scáth a scéithe ar a mhuintir féin
ocus is iat sin scéla na bruidne sin a rí Eirenn ar Fergus
adubairt Flaithrí: einechlann do chlannaib Mórna ar sé ós orra do tosaiged in tadbar
ní breith mhic ollaman sin ar Cormac
óir dleghaid cach óclaech urraim dá thigerna
is fíor sin isin mbánbhualad ar Flaithrí
ocus ní hedh i ndortad na fola
adubairt Fithal: saermaid clanna Mórna can einechlann do thabairt uatha ós orra do tosaiged in tadbar
ocus fós saermaid Fionn ar méit a esbadh can einechlann do thabairt uada
adubairt Fionntan mac Bóchna: is breith mic ollaman sin ar sé
ocus do mhol Cormac ocus Cairbre in bhreith sin
Iar sin do goiredh in fhiann do láthair ocus ro hinnsedh in bhreith dóib
ocus dorigned síth etorra amlaid sin
conadh í sin bruiden bec na hAlmaine conice sin
Finit
A SHAOITHIBH AGUS A CHAIRDIBH IONÚIN
Is é fáth ár dtionóil anseo le fonn agus fíormhian ár dteanga mhilis mháthardha
an Ghaeilge ghléarfhoclach d'athnua agus do leasú; óir san am seo ina bhfuil príomhcheannaibh prionsúil agus fostaibh fíoruaisle ár dtíre ag saothrú ár saorgacht go fíordhílis i mórdháil na hÉireann i mBéal Átha Cliath, is cuí agus is dlitheach dhúinne, an beagán atá re léamh agus litir-ealaí in ár measc, cúnamh re chéile go dúthrachtach, dilchroíoch chum na léirtheangan líonfhoclach seo d'fhuascladh as anbhá agus do niamhghlanadh ó dhaorfhiailibh; de bhrí nach bhfuil ilbhéarla san mbith is oirirce ná teanga dúchais ár sean do chleachtaí go coiteann san oileán seo le naoimh agus diagairibh in am díchreidmheach do theagasc agus do shocrú i staid ghlórmhair an Chreidimh Chríostúil - Ar an módh gcéanna ba docht agus fós ba náireach gan bé spré tá gan múchadh den teangain tsuairc réamhráite d'athbheo i gcontae chaointhorrach an Chláir; de bhrí go raibh saorchlannaibh sárghníomhach Thuadhmhumhain, aimsir imchian roimhe seo, iomráiteach trí a ngaois, a n-ollúntacht, a ngéarthuigsin agus a bhfoghlaim san bpríomhtheangain gcéanna Dá réir sin, ar n-oscladh ár suadhthionóil is riachtanach dúinn suim reachtaibh do chur in eagar le rialú na raon is mian linn do leanúin Ar dtúis: Gan aon do ghlacadh san suadh-dháil seo ach fear fíoreolach san nGaeilge, ach amháin dream do bheith tuigseach in ealaíonaibh nó in ilbhéarlaibh eile le'r mian an Ghaeilge d'fhoghlaim agus do leanúin, óir do gheabhaid sin a dteagasc inti ó am go ham más infhoghlamtha iad
An dara riail: Gan teanga ar bith do labhairt san suadh-dháil ach an Ghaeilge go héirí don Chúirt, amháin muna mbeadh riachtanas cruafhocal do mhíniú d'aineolach san dteangain
An tríú reacht: Gan aon neach do tharcaisniú trí bharr uaisle foghlama ná fíoreolais do bheith ag neach eile air, i bpéin peannaide don chiontach agus a ruaigeadh go heasonórach as an gcomhluadar
An ceathrú reacht: Cead labhartha ag gach n-aon san dtionól de réir a chéime, gan toirmeasc ó neach eile go beith dá chomhrá críochnaithe
An cúigiú reacht: Gach aon ó am go ham le a gcasfar seanstair suite nó seandán sníofa a chumhdach agus a thabhairt go nuig an dtionól chum a athnua; fós aon neach le a gceapfar dán nó amhrán, gan cead bheith aige a chraobhscaoileadh go teacht do ar dtúis do láthair na suadh-dhála agus a dheantús d'fhoilsiú; ansin má cítear go mbeadh a shaothar dea-chumtha bhéarfar scríofa do chantaire na Cúirte é chum a fhorleathnú
An séú reacht: A bheith ceangailte go cinnte ar gach aon den dáil le a gcasfar séideánach seasc, saobheolach, agus millteoir dáin agus amhráin do mheallas an chomhchoitinne i mbréagriocht file foghlamtha fíorghrinn, foilsiú do dhéanamh air, ionas go dtabharfaoi faoi dhlí na n-ollún é go fíoréasca
An seachtú reacht: Caithfidh gach n-aon le'r mian bheith san dtionól réamhlabhairt le duine éigin de na suadhaibh d'fhoilseos a intinn i lántionól na héigse; agus más iontofa do, glaofar isteach é an lá tionóil is neasa dhó
An t-ochtú riail: Gan síoraíocht do bheith ag aon don tionól ar leabhar ná lámhscríbhinn do chruinneofar chum úsáid coiteann na suadh, ach a mbeith i gcumhdach ag fíorneach tofa don Dáil is áititheoir san mbaile faoi chomhair na droinge thiocfas in ár ndiaidh le a leanfar go soiléir suim na reacht do cheapamar
An naoú reacht: Caithfidh gach cúram diongbhála is dlitheach do gach ardchéimeach d'fhaicsin lárchríochnaithe faoi mar atá breitheamh reacht, cumhdaitheoir nó anamthreoraí, feidhm-ollamh, Dáil-scríbhneoir agus comhairleach a bheith ainmnithe go h-idirdhealfa, ionas go mba léir do gach céimeach díobh a ngnó féin go cinnte
2
DO CHUALA TUAIRISC
(Tomás Ó Míocháin cecinit
príomhspealadóir chuain ghaothchuisnigh, bhorbthonnaigh Malbay)
(Fonn: Nead na cuaiche) Do chuala tuairisc gailtine ag dáimh is ag cléir, Do bhí gan suairceas aigne dá crá faoi phéin, Is bocht le lua 's is anacrach ná fuair i gcríochaibh Banba Spealadóir ba taitneamhach dá páircín féir
Is dubhach an scéal don ghailtean deas is áille scéimh Nár shiúl go bearrtha barramhail cois trá Malbay, Áit a bhfaigheadh sí spealadóir lúbach, láidir, acmhainneach, Lúfar, lánghlic, meanmnach gan cháim sa tsaol
Níl le fáil go dearfa san Spáinn mhín aird, San bhFrainc, i meon na hAlban, ná i gclár chríoch Néill, Áit is líofa spealadóir, teannairí agus sleánadóir, Gréasaí grinn is eangadóir ná trá Malbay
Insim féin gan bhladaireacht le fáith-fíor scéal, Do mhná na dtrinsibh seasca glaise tá síoch saor, Ó Chill Caoi cois farraige is as sin go Dubhaich an achrainn, Gurb ann do gheobhaid siad spealadóir is lánbhríoch géag
Gach bláthnaid leabhairshnoite is cáidh caoin méin Nach bhfuil a fásach aibithe is a gairdín réidh, Go Salmon Hall má thagann sí do gheobhaidh sí sáith de spealadóir Do bhearrfas bláth a paiste suilt go breá cruinn léir
A bhfuil sa ród de ghailteana idir bhord Laoi is Léin, Is fós ó Charraig Fhearghusa go feoir linn Léin, Dá mbeidís mar a n-abraim do gheobhadh gach aon díobh spealadóir Do stróicfeadh crainn is achrainn le seol croí is faobhar
Níl móinéar fairsing fliuch le fáil faoin ghréin Nach faigheadh lucht a chabhartha cois trá Malbay, Ar dtúis go fíormhaith spealadóir, píceadóir is racadóir Nó fúigfeadh fuíoll ná easpa ar bith ar stáicín féir
Tá cáil ins na speala acu bheith cnáimhrighin géar, Is ní iarraid clár ná gainimh mhion ach bláthliag réidh; Gach paddock, mong is avenue dá mbearraid siúd go leadartha Ní fhásann caonach garbh air go lá buí an tSléibhe
Is grian oinigh charthannach 's is barr bhinn-bhéas Gach gliaire glan calma cois trá an chaoin Quay, Bheirid go fial chum bleachta dhil an gheancach riabhach 's an seascaire, An mhantach liath gan spreachadh ar bith is an báibín glé
3
MAITIAS DE BÚRC
(Maitias de Búrc
príomhdhochtúir prionsabálta leighis an dá chóige Mumhan go comhleathan ag tagairt cúise agus cruacháis ceannaithe agus peidléirí brasara na tíre leis an Athair Tadhg Mac Coinn faoi bheith ceansa le lucht iompair ribíní agus gréithre geanúla eile d'fhónas do ghailteanaibh paráiste na Cill' Fhiachrach agus pobail an Chorrbhaile)
Faoi mar chuala ag bagairt go cruaidh tú oíche Dé Domhnaigh Ar ghailteanaibh suairc do chuireas i mbuaic a mbaithis pindowdles Is go bhfuairis pay ó gach peidléir dá bhfuil san iarthar, Is fós ó bhéithe, dream do shéid le fada mé im iarsma, Dá bhrí sin, a shagairt tá fíorghlic feasach i ndiagacht 's i ndaonnacht, Ceadaigh go humhal dom labhairt san gcúis do chealg peidléirí, Is i gcead dod haibíd tabhair gan faillí aire dom ghlórtha Ag labhairt ar bhrata d'oireas gan easpa go ghailteanaibh óga; Ar dtúis gan cheilt bíonn Cardinelle go cluthair maisiúil, Bíonn cótaí serge is gúnaí cadáis brufar barramhail, Is fashion sa dúiche hata agus húda síoda is cambric, Láimhní sleamhaine, caidhpe cumtha, beannaibh is borders, I sriantaibh eich do bhíos dá reic amuigh ar an aonach Ag tarraingt custaim is gnáthach cnota fite 'na n-éadan
De réir an reacht seo gach bean deas tá ag iarraidh céile Ní foláir di ribín nó cnota beag breacbhuí, gorm nó craorac (Bíd gadhair con-iall go hamplach dian dá n-alpadh is dá réabadh) I mbróig mhín chumtha fónann búcla copair nó péatair
Is dearbh gan bhréig le linn na nGael nárbh fhaisean an sórt seo Is ná bíodh Tea gach maidin ar bhéile ag caile na gcomharsan Ná ar staig stúmpa stays ná lutestring, wire ná lása, Mask ná húda, crape ná búcla, habit ná straw-hat; Ná ar chríonscruit cóbaigh de shliocht Órla bratachaibh uaisle, Wig ná doeskin, ceastar ná clóca, ruffa ná buatais
Ós fann ár nGaeil is Gallaibh i réim, i rachmas is i dtiarnas, Ná bactar don daorfhuil bratacha daora a chaitheamh is d'iarraidh
Is deimhin nach daorthreabhadh paidir ná cré do bheathaíos ceannaithe, Ach tairbhe i ngréithribh, reacaireacht béil is a bhfeabhas chum margaidh
Dá gcuirfeá béithe ó cheannach gréithre faoi chuing rialach Do bheadh peidléirí ag iompar déarca, pota agus piarda; Mo chomhairle, dá réir sin, glac go réidh iad, is é is fearr duit, Ná bíodh peidléirí id chluasa ag béicigh 's na mná ag eascaine; Má tá an tréad seo buartha scléipeach, cainteach, sparainneach, Scoir ded phlé leo, ná tuill éitheach, bruíon ná achrann
Ceadaigh, más méin leo, a gcuid den tsaol ach cíos na heagailse Do chur in éadach, faiseanna daora, i bhfíon 's i mbeathuisce
Tá an chúis tagartha, déan a n-abraim is bead ró-umhal duit; Déanfad leigheas duit má bhíonn treighid ort, cnaip nó an gúta; Muna ndéanair mo chomhairle beidh tú i bpónta is mise scaoilte; Tá na fees ólta is mé ar an mbóthar, is déan do dhícheall
4
DO THADHG GAELACH
(Do Thadhg Gaelach Ó Súilleabháin ar dtréigean baoise an tsaoil agus ar iompó go deighbheathach ina oilithreach dó)
Is lúfar, lánghlic, léadmhar Is is súgach, sáitheach, séadmhar An t-ubhar-bhuinne ard, Tadhg Gaelach Gan chlaonadh gan cheo; Cnú de bhláith Mhiléisius Do ghlúna ón ráib Mac Féiniuis, Ba chlúmhail cáidh san Éigipt I léann is i scóip; Craoibh cheart, chrathach, chnuamhais, Saoi suilt seascair, suaimhneach, Saoi gail, searc is snuaghean Na stuaimbhruinneal óg, Is i ndíogras reacht na n-uasal Is i laoithibh sean na suadhaibh, San tslí níl fear dá thuairisc Ón gCluain ghlais go Bóinn
Do shiúil a thásc ag cléire, Ag oird an fháin is ag éigse, Ag búir, ag baird, ag béithibh, Is ag cléithchip gach cóig', Gur údar ard in Éabhra I Laidin lán is i nGréigis An búidhbhil' álainn aonda De shaorshliocht na leon, Sníomhann is ceapann duanta Le gaois is gradam uaime I nGaeilge chothrom, chuanchoipeach, Chruaidh, chliste, chóir; Is is binn do spriogann buanphoirt Ar phíb nó cruit an tsuaircis, Le a shíneann othair uaibhreach Chum suaimhnis is só
Níl cúirt, caisleán ná caorchnoc, Níl túr ná trá ar Téitis Rúta, ráth ná réidhshlios Fá naomhneamh na n-eol, Níl comhar ná cairdeas craobhach Idir ghlúinibh ghrámhar Ghaeil ghlais, Ná prionsaibh arda an tsaogail Nach léir as a bheol; Flít na mara rua ghoirt Fioghar is grean na bhfuarshreabh, Suíomh na mbailte móra Is na cuantaibh 'na gcomhair; Is is fíor gur feas dó uaisle, Na ríthibh reachtmhar mhórga, Is an tí dar dleathach dual do An bhuan-tslat 's a choróin
Níl poncaibh ársa ilbhéarla Dar túismíodh tráth in Aethens, Ná i múraibh mbána Séasair Le Gael mac Eathóir, Níl rún ná rás ag réalta, Níl smúit ná scáil ar spéartha, Le scrúdadh is áireamh éagna Nach léir a fheasach dó; Do chím gur cealg chruaidh leis An rí-ghas ceart do ruagadh Le críon-Whigs chlamhach, chluanmhar', Dhuaiseacha, dhearóil; Is daoirsigh Danar uaibhreach Go fíonmhar fleadhach fuadrach I ndíleas Airt is Iughaine, Thuathail is Eoghain
Is dubhach bheidh dáimh is éigse Gan subhachas dáin ná dréachta Má dhiúlta' an bláthfhear béasach Do chéimeannaibh spóirt; Níor lúide a fháilte ón Aonmhac Ó is cnú neamhársa an féinneach Oird is crábhrat caonda Do thréigean go fóill, Míleadh meara mórghail Do chaointreabh Eacha aontsúileach, Ba saoire ag scaipeadh cruachaibh Le bua - oineach beo, Mo dhíth gan mé gan uamhain De shíor re hais mo chuagain, Níor bhaol dom bearta buanghalair Buaireamh ná bróin
An comhcheangal Is feidhm don tsaoréigse is is clú don dáimh An gleidhre glé Gaelach gan gluair gan ghráin, Meidhir na mbé mbéasach is na Muses mbán, Tadhg glan, tréan, tréitheach Ó Súilleabháin
5
TÁID ÉANLAIBH GAN BHINNEAS
(Fonn: A Úirmhic na Cruinne) Táid éanlaibh gan bhinneas, éigsibh gan mire, Is gléphoic gan fuinneamh fíochmhar chum spóirt; Níl scéimhdhreach ar dhuine ach taodach le tinneas, Tréimhse le tuirse d'oíche is de ló
Tá Téitis 'na Tuile chaorthonnach chuisnigh Ag scéithchain tar sliosaibh ailltreacha mór, Is is baolach trí bhriseadh dréimribh a dhlithibh Gur séideadh i bhfeirg Rí-fhlaith na gcumhacht
Is fánach 's is frithir fáidh glic is file, Níl cláirseach ná cruite ag comhsheinm cheoil, Bárcaibh breacbhruiteach bearnaithe briste Ar bántonna buile ag sníomhghearradh seoil; Is cráite mé im chime ag álbhach na roide Ag sárleagadh sliochta na saoithibh ba mhór, Is le cárta an té is cliste ar chlár ghoineas cluiche Caitear le caime cinnte as a choróin
Táid tréadaibh na Tulaí taobhthanaí truisleach, Ag tréigean a gcruite le mí anois nó dhó, Féarghoirt gan ghlaise faoi lochaibh uisce Is sléitibh 'na roide chiardhubh 's 'na ndóib; Gaothaibh go gonta dá séideadh le stoirm, Géarshneachta is sioc dá síorchur tar cóir; Phoebus faoi uimhir daolscamall druidte Is na spéarthaibh ag sileadh daorthuile deor
Níl réilteanna seanga le saorfhir dá snamadh, Ná cléire ag ceangal síthe go sóch, An tAonmhac is an tAthair tréanbhuilleach tarsna, Caomh agus caraid coíthíoch go leor; Créimeadh agus cealg, bréaga agus bladar An saogal gan seasamh caoimhris 'na chóip, Ach éitheach dá spalpadh, scléip agus fealladh, Is laochra dá leagadh líonmhar le póit
A shárMhic na n-aspal tráitear leat t'fhearg, Tarrthaigh go tapa sinn ó dhúbrón, Grása dhúinn tabhair láithreach chum leasa, Bás ceart is beatha, síthe agus só
Cidh táimid re tamall táite san pheaca, Tríd pháis is tríd pheannaid dírigh ár dtreoir; Dáiligh an dara Chaos seo a scaipeadh Is le gairdeachas gradaim guímid led ghlóir
An Ceangal Táid crannaibh cluthar crathach-mhullach is caisleánaibh Dá dtreascradh le danardhacht an daorghála; In ár n-aice má tá airgnibh lae an bhrátha Tabhair sealbh dhúinn i bParthas, a Shaoi neamhdha
6
FEARTLAOI SHEÁIN DE hÓRA
Adeirim gur dianchrá is iargcás deirgchith deor d'éis d'fheicsint na bhfial-ndámh mianbhreá filithe ar feodh, Deireadh na bhfian-mbard gciantásc druidte faoi fhód, An soilbhfhear séanrách, grian-tSeán oinigh de hÓr'
7
DO CHÁIT NÍ MHIC DÓNAILL
Is tláith dealbh dítheach do bhíodar ár gcléire Ár saoithibh, ár mbéithibh, ár laochra is ár leoin, Gan áthas gan aoibhneas gan rince gan pléireacht Gan fíonta gan féasta gan séadaibh gan só, Ó chuaidh an ghas neamh-aosmhar gan chruas gan chréacht gan chlaonadh Ar cuaird go cathair aolda na saorbhárc is na seol, Gur ghluais tar sreabh an péarla is an stuaire mhaiseach mhéarghlan Go cuan an fhearainn fhéarmhair dá nglaotar Dún Mór
Fáilte agus míle don chaoinghailtean chaomhghlain Gan chinseal gan éalaing gan mhéala gan bhrón, d'ardfhuil na ríthe do bhí i bhflaitheas Éireann Is ba líofa mear léadmhar i scléipibh na dtreon, Tuathal Teachtmhar tréitheach, Conn na gCath is Feidhlim, Lugh na n-eachaibh ngléasta is na ndaorbhrata sróill, Is gach buanfhlaith beacht den tsaorcheap do ghluais ó mhear Milésius, An curadh ghlac ceannas Éireamhóin éachtach na nós
Is barrchasta cíortha 's is slim crathach péarlach A dlaoithe go craobhach ag téarnamh go feor, Go fáinneach, go frinseach, go soilseach, go slaodmhar, Go haoibhinn, go haerach ar néamhdhath an óir
Is í Caití mhúinte bhéasach de threibh Uí Dhónaill éachtaigh Rug barra clú ó bhéithibh i gcéill is i gcló, Is deas 's is dlúth a déid mhion is is maiseach modhúil a héadan Is 'na leacain lonradh an ghlé-lile ag plé leis an rós
Is breá beacht a braoithe is is cruinn ceart a claonrosca Righin mheara réilteacha réidh ghlas gan smól, Do lánghoin re saigheada na mílte den daonfhuil Le croíghean is géarsearc don bhé mhiocair mhodhúil; Is seang singil néata a com mar chriostal aolda Is tá lúth is laige in éineacht ina glé croibhín chóir, Tá greann is milisbhréithribh, tá lonradh is luisne caoraibh I siúntaibh suilt a béilín, is mar Gréagmhil a póg
Mac Dáire agus Naoise ba grinn galach gaosmhar Is fíor dá mba léir dóibh an spéirbhruinneall óg Bláthnaid go ndíolfaidís choíche agus Deirdre Re hintinn bheith taobh leis an réaltan gan cheo
Tá cíocha cruinne caomha is a píb mar choipe géise, A fíoghar is a cruth mar Chéarnait bhí ag Séarlas mar stór Is 'bé saoi 'nar bheart mac Dé dhó an fhaoileann deas mar chéile Beidh saolmhar socair séanmhar i séan is i só
Trácht feasta is cuí dhom ar phríomhnead na daonnacht' Tá fíor fleách féastach is déirceach go leor, Máthair na mínchnise chaoin bhrad an chraobh léi I dtíos glan, i bhféile is i réiteach na slógh; Is fiúntach rafar saorga, is clúmhail ceart a gaolta, Brews is fairsing', éagmais ar léirscaipeadh an óil, Is troop ní bhfuil dá dtréithe ó Dhúrlas go Cinn Léime I gcúrsaibh suilt is saothair is i gcéimeannaibh spóirt
An Ceangal Is í an ghailtean bheag mhín aoibhinn gan chealg gan cheo, Is gasta do ghníos síoda do cheapadh faoi ór, Is do tharraingeas cruinn fíorchoin ar bhratachaibh sróill, Beannaphoic ghroí, míolta agus bárcaibh na seol
Is leabharghlan fíoghar, suíomh agus seasamh na hóigh', Go blasta beacht bríoch binnghuthach barramhail beo, Go ceannasach caoin croímhear is go carthannach cóir, Geanamhail, grinn, gnaoi ghreanta i bpearsain 's i gcló
8
DO MISS HARTE
Tá caoinbhean tsuairc i bhfíor gan ghruaim Go síoch sultbhuan im chóngar, Go binn tais buach gan chinnteacht cruais Gan phoimp gan mhórgacht mórtais; Is cíortha a gruaig 'na dlaoithibh dual Go craoibheach cuachach cóirneach, Ag tíocht anuas i bhfí neamhchruaidh Is i bhfíordhath uaibhreach órga
A braoithibh beacht mar ghearradh pinn, A cíocha cailce cearta cruinn, A mínchrobh geal is a haolchorp seang Is a gnaoi ghlan gheanmhar gheanmnaí, Dá mbeinn im fhear mar phearsa Naois Ba gaoiseach, galach gaisce is gníomh Do rachainn im réim le cumann mo chléibh Go fearantas aerach Bhreogain
Tá an lí ar luas sa chaor ina gruaibh I gcoimheascar luaimneach lónrach, A píb, a snua, mar chruinnchóip cuain Is is snoite stuama a srón deas; Is binn blasbhuan gan bhaois gan bhuairt Gan chríon gan chluain i gcló cheart A gríosghob suairc gan teimheal gan truaill Nach cinnte cruaidh ar chomharsain
Is cumtha toise a roisc ghlais righin I nglónra suilt is i ndrioch an ghrinn, A lonradh dil ó Chupid ghlic Mar chiumhais an chúilín chluthair chaoin; Is brúite mé gan bhruith gan bhrí, Is is crúite cuisle choirp mo chroí Ó bharra na saighead do chealg mé faon Le taitneamh don réaltann ealais
Ní hionadh mhór mé tinn gan luaid As lí mar luaithreadh lóchrainn Le croíghean cruaidh don mhnaoi seo 'luaim Do shíolraigh ó uaisle leogan
Is aoibhne an chuach ná an mhínchnis bhuair Is do dhíth-chuir slua na Drólainn' Is ná Syren snúiúil na Craoibhe Rua Do bhíog go Cruachain treonaibh
Tá péarla aici i dtaisce shíor Seod gan snas go seascair saor Gan chlaonadh i dtreasaibh Venus mhear Is nár aontaigh fear do theacht 'na gaobhar; Mo léan, mo shlad, mo chreach gan sinn Ina caomhnadh seal ar leaba chaol, Go gairm an tSléibh' níor bhaol dom éag, Cé caite mé, créachtach crólag
Níl taoiseach buach i bhFiodh Inis mhóir Nár dhíol dó an chuach mar nuachar An fhaoileann uasal, aoibhinn, fhuarchnis, Intinn uanmhar eolach; Níor chuí re lua le Eve Uí Ruairc Do mhill is do bhuair na cóigibh Is d'ísligh cluas na nGael go buan Ag caoineadh cuaird na coróineach
Is líofa lingid troisc os toinn, Míolta is poic i gcluichibh cruinn, I gcaoimhneas poirt ag rince ar chnoic Le greasacht gutha glain a cinn; Ní fíor go gcuireann daille daor Go gnaíúil glic ar bhrait gan teimheall, Marcaigh is faolchoin, ealtaibh is éanlaith, Barcaibh, mionéisc is rónta
Ní baol duit guais ón bhfíorfhlaith thuas Ach tíocht go luath dom fhóirthint, Is a liacht gealbhuach ón bpríomhchrothnú Do shíor atruach dom shórtsa; Féach grinnbhean tsuairc na hInse fuair Mar leigheas an buachaill toghdha, Is na míltibh cuach ná scríobhaim im dhuan Do ríomh le suadhaibh eolais
Is í Betty an tsuilt de bhrugh cheart fhíor Na Hartes is glaine i gcluiche guím, Do ghlúna as fuil na mBrúnachaibh Trí phlúr na mbruinneall oinigh Bríd' Tá fiúntach, fuinteach, fliuch de shíor Roimh trúibh an turais is ursaibh críoch Is ag scaipeadh na séad is ag freastal na bhfaon: A samhail ní léir san gcóige
An Ceangal Is i mBéal Átha Sionainn ghlé, bhláith, ghrian gan cheo Tá an bhé dheas mhín mhná is fíor bhreá ciabh is cló, Do léirchuir saighead grá im chlí, d'fhág pian dom bhreo, Is ná leigheasfaid fírleá ach síocháin fhial na hóighe
9
A BHRÁTHAIR, A SHÉAMAIS
(Ag labhairt ar bhua, ar mhaitheas is ar mhórchumhachta an Bhulcain mheidhrigh mheisciúil bhuanspóirt agus an bhalsaim shuthain dá ngoirtear Beathuisce na nGael nó Whiskey, ar an bhfonn shuaircghearr "Oró bog liom í, druid liom í, an cailín donn deas ") A bhráthair, a Shéamais, ó tharla mé taobh leat Nach nár mar do staonais ó dheilbh an ghrinn, Is gan trácht ar shuim éigin de cháil is de thréithibh An bheathuisce Ghaelaigh seo 'thaisteal an saol
Is ó leóil a pheidléirí d'ól bhur gcuid mionearraí, An eol díbh spioraid ar bith, brandy nó beoir Is bríomhaire blasta is is saoire re scaipeadh Ná whiskey, an fear garbh do leigheasfadh na treoin
Ná tráchtaidís choíche lucht lámhaithe an Bhíobla Ar láidreacht an fhíona d'fhag Nóah gan chéill, Is go mbáfaí, adeir Peter, an Ark is a raibh inti Le scála den díle do thig as a ndéis
Féach Diarmaid an taoiseach ba gliaghlaine gníomhartha Le fiach an toirc draíochta mar leagadh go faon, Is go dtógfadh lán píopa den mhóruisce bhríomhar D'ainneoin mhic Uí Bhaoiscinn 'na bheathaidh an laoch
Féach Cú Chulainn donngheal d'éis clú-ghaisce d'fhoghlaim Re draoi-chleasaibh a mharthain mar loiteadh go claon, Is crúsca beag cabharthach de Bhulcan na nUltach Go dtógfadh an crobhaire ba chosantach céim
Féach Séarlas Rí Sacsan do daoradh le cleasaibh An mheirligh tá ag Bradshaw dá ghreadadh le súist, Is plaosc den mhil bheatha de shaorfadh ón bhfeart é Gan buíochas do Waller, do Harvey ná Cooke
Is Goll an ceap cúla chaith bliain ins an tsúsa D'éis Deirg na lúthchleas do chosnamh don Fhéinn A chréachtaibh dá n-ionladh san saorbhalsam subhchais 'Na dhéidh go mbeadh comhneartmhar cosantach claon
Ba chuimhneach libh Caesar chuir críochaibh fé dhaorsmacht Do claíodh i measc faolchon le Brutus an fhill, Is dá bhfoilcfeadh a chaomhchorp san shochairsprid naofa Ná goinfeadh an saol é le dagger ná saighead
Is an prionsa thug iarracht ar Sheoirse do dhianscrios Lé tóir obann triathaibh ó Albain ard, Leathphiúnta den ghriansprid dá ndiúgfadh mo ghliaire Ná coiscfeadh an Fhiann é gan dul go Whitehall
An tan thogair fir Éireann d'éis Hannraoi dá ndaorlot Ó Briain nó Ó Néill do bheith acu mar rí Ag tionóil Loch Eirne do chuaidh den dís réiteach Cheal whiskey do théifeadh is do bhogfadh a gcroí
Cé leigheasann an beathuisce géarloit is galair Le beagán do bhlaiseadh go hannamh den mheidhir, Má chuireann tú challenge ó oíche go maidin air, Sin tusa treascartha, a Chathail mhic Thaidhg
Cidh molaid na húdair seantobar na Muses Chum intleacht gach dúradáin d'oscailt go fial, Dob fhearra dhuit pionta den whiskey tá i Newport Ná an méid uisce diúgadh as Helicon riamh
Dob eol do gach n-aon agaibh Cearbhallán céimeach, An cruitire tréitheach is an cumadóir ceoil, Tiúin leis níorbh fhéidir do cheapadh ná véarsa Go bhfaigheadh buidéal réitigh den Bhulcan re n-ól
Is de bhuaibh an bheathuisce má thugair blaiseadh dhe d'eoin ná cleachtann ach meacan mar bhia, Osclóidh a aigne, glaofaidh ar channa dhe, Is cuirfidh an cnagaire in ainm an diabhail
Níl maolgharsún maoiteach bheir raol óna mhuintir Le méin bheith i gcuibhreann na bhfearaibh gan spéis, Gan caorthann an phíopa agus daorfhloscadh díle Dá shéideadh chum ríle go dtarraingeann scléip
Do gheibh Counsellor O'Daly roinnt fís ós na maolraigh De bhíthin na caorspride lasas gach gleo, Nuair buailtear na Baywigs le gruagaigh Chnoic Réithe Ní mór na cáipséisí do ghearradh dá dtóin
Aon mhargadh ar aon chor do cheangal ní féidir Ar fhairsinge an aonaigh ná ag baile le Conn, A phlucaibh go dtéitear le stuif an stilléaraí Ní ghlacfadh sé éirnis i seanaphoc gabhair
An sagart is an bráthair cé cuirid slua Sátan Le deisréad dearnan ar teicheadh gan mhoill, d'éis comhraic Bhulcáin dóibh is minic dá mbá iad I dtobar na ngrása go danartha doimhin
Go Turlach na rásaibh nuair théid na gealbhábaibh Ag fógairt pléaráca ar lucht corn is ceoil, Tar éis diúgadh an bhiotáille i bhfíorchúinne an bhoth rachmaill Bíd Búrcaigh is Blácaigh ag greadadh a gcuid róin
An té chífeadh tráthnóna ríl aonaigh na gcomharsan, Ar bhruíon briste Bóinne ní thabharfadh nead creabhair, Seach greasadh bhreá ghlórmhar na mbacadh is na ngeocach Is whiskey le fóirse dá mbaint as a meabhair
Cidh taoim seal go fíorlag dom chloí aige piantaibh, Is gur mór leis an lia ptisan is painéad, Trí bhraon den mhil dhiaga dá bhfaighinn ó Sheán Phiarais Ba dhóigh liom tar Sliabh Mis go rachainn de léim
Féach Monnsuil rua an phónaire chuir roimhe dul gan chóiste, Gan pingin ina phóca go cathair na ndúl, Gur dalladh an gósta cheal dram ar an mbóthar Is nach feasach do an t-eolas ar ais go Tíormhúdh
A Phóil is a Mhaoilre do scóladh re dríodar Na camóige duibhe sin, Mhic Mhurchadha an tsléibhe, Brostaigh don Inse ag ól smior na sláníce Do thógfas bhur gcroí is bhur misneach go héag
10
IS SUBHACH LINN AN SCÉAL
(Ar bhFeicsin Forógra Shéoin Lloyd re Leigheas an Ghúta, mar aon le Cruinnchuntas Cogaidh, sa Tuairisceoir Muimhneach)
(Fonn: Charlie Over the Water) Is subhach linn an scéal do léitear le fírinn' Ag éigse is ag saoithe Inis Fáile, An gúta mar traochadh go déanach i Luimneach Le féine fliuch fíoroinigh fáilteach; Gidh 'r dlúththuigseach gaoiseach in údair a sinsear Gach sciúirse de chraoibh Aesculapius, Dá gcóngas re chéile níor ghéill riamh an righneach Gur séideadh a chroí istigh le Seágan
Is lonrach, is laochta, is éachtmhar 's is aoibhinn An saothar seo scríofa le háthas, Rúncheist nárbh fhéidir sa Ghréig ghil do scaoileadh, San Éigipt ná i gcríoch na hIodáile, Mar scrúdadh go suíte le poncaibh glanintleacht In úr-Inis naofa na n-ardfhlaith, Re clumhailchiste céille gan chlaonadh gan chuimse Is le dréachtach d'fhuil dílis na dáimhe
Cúnaídh liom, a éigse na hÉireann gan chinnteacht Go léannta is go líofa mear lánghlic I dtiúntorann dréachtaibh an méid sin go maímid In éineacht le gníomh eile is breá libh, Go bhfuil lúthloingeas Laoisigh i gcomhar leis an Ríogain Is go fiúireanta flít nirt na Spáinne Ag múchleadairt meirleach le piléaraibh ar toinnmhuir Is ag séideadh geataí Gibearaltair
Ar an nDúileamh ndil éimse is go caonda ar an Naomhsprid Ár ngeibheann do scaoileadh gan chairde, Ár n-oird is ár gcléire do réiteach ó dhaoirse Mar saoradh mic Iosraeil ó Pharoah; Is an prionsa den tsaorcheap 'nar dhúchas an ríshlat, Is an fionnbhile fíordhlitheach fánach, Do thuirling i réimfhlaitheas raonmhar a shinsir In Éirinn faoi shaoire na Cásca
Ar thionscnadh ar méin linn bíodh téadaibh na gcaoinchruit Is gléirstoic dá síorsheinm láithreach; A Úna, glac géagleabhair Maonas ag rince Is a Mheidhb, ceangail caoimhreas le Rághnall; Scuabfaimid caorthaibh is púdar i nglinntibh Is diúgfaimid fíontaibh le gairdeas, Faoi bhua bheith go saolmhar ag Séarlas, ár Stiobhart, Mar aon len ár bpríomhluibheach, Seágan
An Ceangal Níorbh eol dúinn fear i measc na lia-laoch scóip Do leonfadh galar breac na bpiardaí póit I gcomhrac fras is i dtreasaibh dianchlaíomh dóid Go Seón Lloyd mear do leag an fiagaí fóis
Is dóigh gurb ait le sleachtaibh grian-Ghaeil mhóir An tóir seo ag teacht faoi bhrataibh gliadhghrinn sróill Do sheolfas spaid gach spairt is cliabh cruinn geois A fódaibh Airt is Chais is fial-Choinn chóir
11
CHUM SEÁIN SHULTMHAIR, SHOINEANTA UÍ MHAOLDOMHNAIGH
A fhir charthanach cháidh cháilghlan is a chara gan chiach Is gasta glic, grách, gairdeach gan ghangaid gan ghliadh, Aithris gan spás, áilim, go cneasta don triar Gur tarcaisneach tláith táir liom mar d'athraigh a mian
Mian na bhflaith gan mheath 's na bhfíoréigse Gliadhthaibh glana sean is sníomh véarsa Riail is reacht re scannadh laoithibh léannta Gan biatas breac, gan bheart ná bruíon scéithean
Scéimh gan scanall ar sheanchas saoithibh suilt, Le faobhar feasa gan lannaibh do líomh chum loit, Ar réimibh rachmaill nó i reachtaibh na ríthibh oill' Ba ghlé mar ghaisce ná gearradh agus gríoscadh goib
Goib na mbard mbearrtha is na mbacacaibh siúil Goin is gláimh áir agus aithris neamhchlúmhail Scoirse, a Sheáin, láithreach im ainm go humhal, Is i gcúrsa grá cairdeasa ceangail an triúr
Cibé den triúr thionscain ré gráin an gliadh, Go caonda ciúin umhlach gan cairde cian Nó ar Ché na long bprionsach i ndáil na dtriath Faoi ré na Samhan scrúdfad an cás go dian
Ós dian is is docht liom toisc mo ghrinnéigse, Iarraim ort, a los na naoi mbéithe, Bheith srianda socair sochma síthbhéasach, Is gan ach iarmhar bocht den scoth i gcrích Fheidhlim
12
TAOIM TABHARTHA, TEILGTHE, TRÁITE, TINN
Taoim tabhartha, teilgthe, tráite, tinn, Gan mheabhair, gan mhisneach, gan bhláth, gan bhrí; Mo lom is mo mhealladh le Bláthnaid chaoin Is nach trua ag sileadh goirt-déar mé
Ní cóngas don chúileann ghil gheanmhail óg Mé stiúraigh chum lionn dubh, is m'aigne bhreoigh, Is a liacht fear cáidh ba ghroí glan tásc Do gheabhadh sise as bláth a scéimhe
Is í is mómhaile deise gean gáire is gnaoi, Glan-togha gach a bhfeicim de bhábaibh ghrinn, A feabhas dá gceilfinn ba náir mo ghníomh, An chiúin-cheart gheanmhail déidgheal; Tá fionn-lí ag súgraíocht re lasaibh an róis I ngnúis chruinn mo mhuirnín is soineanta cló Mo theighid is mo chás is iad a saigheada grá d'fhúig mise mar táim go créachtach
A réaltan mhiochair na gclaonrosc righin Is glé ná an bhruinneal le'r léanadh Naois Ná haontaigh mise dul d'éag gan mhoill Ach luigh is cneasaigh mo ghéarlot
Dlúthaigh go subhach linn, a chara is a stór, Is ár n-aois go bás gan chíos gan chás Críochnaíom i bpáirt a chéile
13
IS TRÉITHLAG ATAOIM
Is tréithlag ataoim, léirchaite i ngaoi, Traochta i bhfíor lionn dubh, Is créachnaithe tinn féithibh mo chroí Ó saorchaitheamh saigheada Chupid, Le géarshearc don mhnaoi mhéirleabhair chaoin Béalmhilis, mhín, mhúinte, Do dealbhadh i bhfíor dhaonna go cruinn Chum léin loime is díth dúinne
Is slaodach is is slim dréimreach a dlaoi Léirchasta i bhfí búclach, d'aoldathaigh díbh scéimhdhreach an fhlís Tug Medea don laoch lonrach; Is aolta gan teimheal a déid mhion 's a píb, Péarla na gcíoch gcumtha, Is le réghuth a cinn éisc mhuir go mbíd, Is tréanphoc gan scíth ag damhsa
Tá néamhchruth an róis trí lilí gan cheo Go follas i ngleo concais; Ina leacain ghlain óig is bálsam a beoil Mar ghréigmhil nó beoir údair; Is maiseach 's is modhúil a mala i gcaolchló Is a friotal phuith róchumhra, Is a gheabhadh a póg is dearbh go deo Nárbh eagal dó reo úire
Is claonmhar 's is cruinn a réaltrosca righin Mar phéarlaibh gan teimheal triúchaibh, Le géarchaitheamh saighead do léirchuir i gcill Céadta do bhí lúfar; A caolcorp i gcaoi gné sneachta ar chraoibh Is is caomh deas a mínchlúid bheag, Le ngéintear go grinn cléirtheagasc binn Is dá sléachtaid glanríthe is diúcaibh
A bhé chailce chaoin den daonfhuil ó taoir Ná haontaighse m'fhíordhiúltadh, Is gléir-dearc go cruinn Venus mar mhnaoi Ag béal dubh creatbhuí tútach, Is néamhchruthach Traoi nár ghéill don chathrí Faonmhar tar éis díth cúigibh, Ná déanse mar í is léirchneasaigh sinn, Nó is baol duitse an fíorDhúileamh
An Ceangal Taoim cealgach go ceasnaitheach ar díth suaimhnis Ó d'amharcas an ainnir mhiochair ghnaoi-shuaimhneach Rug barra glaine ó dhearbhfuil na bhfíoruasal Is maise is cruth ó ghailteanaibh na mín-Thuadhmhumhan
14
IS IOMDHA AIRD DEN MUMHAIN
Is iomdha aird den Mhumhain Ina siúlaid aicme bhreoite as Go Cill Mhichíl mhiorúilteach Mar a bhfaigheann an trú bocht fóirthint; I ndíol mo thurais tar dúthracht Bun os cionn ris na slóite, Do chailleas leath mo lúth Is mo chos bhí súgach leonadh
Dia bheatha grásta an Úrmhic Do thurnas curaidh treona, Is ní rail ó
na lionnta Ba chiontach le mé 'leonadh, Ná páirt le cailín fionn deas Ag ramsach, ag briseadh nósaibh, Ná sá i mbruíon ná i gclampar, Ach dealramh tola an Chomhachtaigh
Is mithid domhsa tionscal Ar uirlis do bheathódh mé,
croise snuaghlan Is
maith clóca, Taca a chur faoim ghlúin dheas Gléas iompair ina dtógfainn Is dom cheartsa cíos na Samhna seo Tar dúbhacaigh Fódhla
Is dom pháirtse fearúil lúfar An lúbaire crógach I gceannas ard na Mumhan Tar lucht siúil agus geocaigh; I gcistin táir mar scuaille Ní shúlfam ná i bpóirsí, I mbun halla sáfam chucu Ag súthadh punch is beorach
Is in áras fairsing súgach Cuirfeam fúinn um thráthnóna, Is léifeam stair ar Fhionn dóibh Is nuacht bailte móra, Géaga chlanna Niúil dhil Is ciúinghais chlann Fódhla, Is ós bacaigh ghrinn mar siúd sinn Gheobham plúr agus rósta
Lucht doichill ghnáth is diúbhalta Gheobham ar diar bocht nach fóireann, Do shínfeadh déirc bheag sprionlaithe Chugainn go saobhnósach Gheobhaid fiche stiall de reamhar-chleith Is gheobham dúthracht ina dheoidh sin, Is is fearr a riar mar siúd iad Ná le hurnaithe glórmhar
I gcomhar na sagart bhfiúntach Beam dlúth ar gach pósadh, Go ceolmhar fléach súgach Ag ciúinbhlaiseadh róstaibh, Gan bhrón ag mealladh cúileann Is ag diúgadh na beorach, Is ag strócadh poic lucht siúil Bhíos ag múchadh na ndoirsibh
Beam saor le saoithibh clúmhail Atá umhal do lucht bóthair, Is a n-acmhainn tabharfaid dúinne Go rúnmhar, dea-nósmhar Ná trácht ar chlanna
linn, Ná ar an mbrúisc de shliocht
discharge gacha
dóibh sin
greadadh agus scóladh
Racham go Baile Mhuirne San tsamhradh le Devotion Is gheabham feidhre gailtean lonrach ann Le dúil ins an hautboy Is meidhreach leanfaid siúd sinn Go dlúth ins na bóithribh, Is caithfimid go súgach An cúrsa seo rómhainn
Is mo shlán, a dhonais, fútsa, Cidh dlúth fada im dheoidh tú, Do ghlanais leat san tsamhradh Agus cuntas an fhómhair; Ní bheir níos sia im chúrsa Fan an lúib toir nó i bpóirsibh: Atá ferule feasta im chumhdach Sin rúnchara an eolais
15
DEARBHAITHE DHOMINIC DE BÚRC
(Dearbhaithe Dhominic de Búrc i mnaoi Shiomóin Mhic Fhearghais mac Ceorais) Dar Droichead na Crannaí, dar Rúraí na gainmhe, Dar ar hoileadh de leanaí do Riocard Laighléis, Dar ar ceileadh de dhráití le Feidhlim na gcártaí, Dar Pádraig Ó hAilpín is dar ar bhailigh sé 'dhéirc, Dar iallaibh na mangaí bhí ag Brian bocht Mac Amhlaoibh, Dar ar diúgadh de channaí le Pilib Suipéal, Is millteach an mhailís do Shiomón Mac Fhearghais A thaibhreamh gur chneasaíos le Muirinn Ní Aodha
Dar patrún Chill Bríde, dar rás Bhaile Uí Chaoilte, Dar mála na píbe bhí ag Bachall Ó Béic, Dar Randal Ó Gríofa bhí i gCoilleán Uí Shíoda, Dar Pádraig Ó Finíolla do cheapas an bréid, Dar spagán Joe Wheeler in ar ghnáthach leithphíosa, Dar fámairí gaoithe is dar freangaigh Malbay, In airde ar do mhnaoise níor tharla mé sínte Is nach nár duit, a Shiomóin, mé 'tharraingt fá scléip
Dar an gcriathar, dar an gcáithigh bhí ag Céarnait Ní Chearna, Dar Cian Ó Coileáin do bhí i bhfad i nDún Néill, Dar tiarach na lárach tá ag Diarmaid Ó Freaghla, Dar trian na seascán atá ag Breasal Builtéar, Dar giall an scadáin bhric do pianadh sa tsáile, Le Vinegar Arthur an Cork Alley lane Cois spiara ná stáca ná ag riascach na ráibe Níor iarras-sa fábhar ar Mhuirinn Ní Aodha
Dar Highfield Dhroim Ólainn, dar sinsear Sheoin Colpoys, Dar líoga na Boirne, dar duille na gcraobh, Dar fuíoll na luideoga do dhíolaid fíodóirí, Dar Caoilte Mac Códa ar ar baisteadh Bod Gé, Dar saoithibh na comhairle chuir aimhleas roimh Sheoirse, Dar intleacht Bob Lotan ná teipeann ón bplé, Ar bhinse ná ar bhóthar, a Shiomóin na ndrólann, Níor shíneas led stórach is níor bhlaiseas a béal
Dar brí na mileoige bhí ag Maoilín Ó Mórdha, Dar beinn na braitleoige bhí ar Chathal Ó Céibh, Dar ar íocas de choróinibh le grinnbhean an ósta, Dar bríste is dar bróga shean-Dhominic Paor, Dar íochtar an chlóca a mbíodh ríoball go leor air Ag Muircheartach Ó Tórpa ná cleachtadh círéip, Níor chuí 'gus níor chóir dhuit, a Shiomóin Mhic Ceorais, A smaoineamh gur phógas-sa cumann do chléibh'
Dar srianta Sheoin Chartres, dar sciath Chonaill Chearnaigh, Dar Diarmaid is Gráinne bhí á buaireamh Sheoin Sé, Dar Mheidhbh Ní Mhic Rághnaill bhí bliain i mBéal Átha, Dar Niall Ó Milleáin ná dúirt paidir ná cré, Dar cliabhrach an rácaim tá ar iasacht ag Máire, Dar ar stialladh de chártaibh ag Culligan Rake, Led mhnaoi ní rabhas páirteach, a Shiomóin na n-árann, Cidh cíortha mé cáiblithe ó phosta go poiléar
16
MIONNA MHURAINN UÍ AODHA
(Mionna Mhurainn Uí Aodha ag bréagnú a fir pósta
Siomón Mac Fheargais Mac Ceodhrais agus ag deimhniú dearbhaithe Dhominic de Búrc re fíorghlanadh neamhchiontach) Mo bhreo 'gus mo chumha-chreach mar pósadh ar dtús mé Le gósta glas giúnnach nár aibigh i gcéill, Lómach gan lúthchleas gan sórt ar bith subhachais, Le ar leonadh mo chlú mhaith is ar leagadh mo scéimh
Cá bhfuil spórt ins an dúiche idir ógaibh na dtriúcha, I measc stócach na sleamhainchleath is bacach billéad, Ach móidibh an Bhúrcaigh i mórghlanadh a chúise Nár grógadh faoi shúsa leis Murainn Ní Aodha
Cidh feoite mé súite d'éis deolchreimeadh cúigir Go deorach san gcúinne lé hanacra plé, I gcóngar na cúlach an chófra ná an chrúthaigh Gan ordaithe an bhrútaigh dob eagal dom téacht
An borreaspag Brúnach inár mbóthar dá siúlfadh Níor dhóigh go bhfaigheadh rumpa ná carbad gé, Is a chomharsain na muirne, nó an brón libh mo chúrsa Bheith beochaite brúite ag an seanachoc maol
Níl meonreacht ná múineadh, níl córtas ná cumhracht I nglórthaibh an tsúmaire chruinnigh an t-éad, Is gurb eolach don dúiche nach cóbach ná cúilspreas An srólmharcach súgach sin Dominic saor, Ach beobhile lúbach de threoncheap na mBúrcach Ba chróga is ba lúfar in ursanaibh éacht, Is tá spórtmhar i gcúrsaibh an óil is an fhiúntais Is ag pógadh na gcúileann ó Bhiorra go Léim
Ní hóinmhid bhocht shúldubh gan cóta gan clúdamh Do róchleacht an Búrcach is baramhail méin, Ach beobhruinneal ghnúisgheal faoi shróill is faoi phumpaibh Gan dearóile gan diúltadh ach cead sodair go haer; Dar Dónall Ó Dubhda chuir furthóg ar Mhúnsail, Dar an gcróchar do lúbadh faoi Shisile Paor, Aisteoireacht ná luthchleas i seomra ná i gcúilteach Is dóchas nár shamhlaigh le liobar mar mé
Dar seolchrannaibh srúille, dár stól Thaidhg an tuirne, Dar bónaire Thír Mhúghadh is dar meacain an tsléibh', Dar móinbhogach Dhúire, dar tóin eireamh Hewlett, Dar córaid Sheóin Lucas do cailleadh ceal féir, Dar scornan na sleamhainchon bhí ag Gearóid na ramharbhroc, Dar toirneach na n-ard do bhí ag Gearalt na gcaor, Le foirneart an Bhúrcaigh i meontreas na húime Níor stróiceadh dom rúscadhsa cnaiste ná téad
Dar Pól Ó Fionnúcain fuair purgóid mhealmúta, Dar pónta Chluain Rámhad 'gus faide Dhroim Cléibh, Dar bileog an chuntair tá ag Mathúin na n-únsaibh, Dar donóg an dlútha do dhealbh mo bhréid; Dar dronnóg an drúsa ba chláirseoir do Hewson, Dar smólchneas na húime tá ag Ruairí Ó Néill, Lóta ná crústa 'chuid Ceoiraisín chiontaigh Níor tógadh 'na dhúbladh le Dominic saor
Dar Breogán Ó Dúrta do bheo-loit an gúta, Dar clóca Thomáis Cooper ná taisceann an réal, Dar Gordal na gcúlphoc nár ól riamh leathphionta, Dar Tiobóid an trompa dob fhearra guth béil; Dar pionóg an phúdair tá ag Tadhg Óg mac Cúda, Dar cronóg an phlúir bhí ag Peadar Laighléis, I bpóirse ná i bponcaibh níor phógas-sa an Búrcach Cidh scóladh go dlúth mé le reacaireacht scéil
Dar an gcronnóig a diúgthar le geocaigh Chill Mhuirne, Dar an seanóir gan siúl tá ag leathanloch Léin, Dar an gcocól breacghlúineach tug callóid ar dtúis dom, Dar Róis na leathchrúibe bhris easna i mo scéith; Dar an roithleoig a brúitear le Runolt i leannta, Dar Criostóir an chrúca do mharbh mo chéis, Im chóngar ná im chlúidse níor chónaigh an Búrcach An neomat is lú ar bith ó thosach mo shaoil
Dar lómthaig na lúibchleas ba seolta seanuirlis, Dar modóg an fhonsa bhí ag Cathal Cúipéir, Dar Eoin is dar Úna 'na mbróg nár chuir búcla, Dar Mór Ní Churrú do ghoid cearca Sheóin Grace; Dar fuinneog na cúirte tá ag Rí Seoirse i Londain, Dar Feargas Ó Fiúra do bhearras na gé', Le Ceoras an amhrais ní gheabhad go lá an chuntais Ar chomhairle ná ar chiúinteagasc cara ná cléir
An Ceangal Mangaire magaidh ná baineadh ná maor cuaille Le Dominic rabhairneach seasamhach saor suaimhneach, Ach beirtear go tapa ar bhod barraigh na mbréag mbuartha, Is ón gcloigeann de stractar treasleathar a mhaoilchluasa
17
PÁDRAIG Ó BROGA
(Ag tagradh do Phádraig ghrinn Ó Broga) Ag seo gearán claoite cráite fíorbhocht follas Ón bhfear cáidh dá ngoirthear Pádraig grinn Ó Broga, Ag triall gan spás anois chum bráthar d'Ord San Proinsias, Fear cráifeach fialmhar fáidhghlic an tAthair Maitias, De réir mar d'ordaigh anois domhsa a chur in eagar, Is in uaim chórach a bhinnghlórthaibh is a chaointeagasc, Ag nochtadh a chúise go fíoruamhal don chaoindiagaire, Go bhfuil gan siúl, gan rian, gan lúth, fé iomad piantaibh; Go bhfuil lot nimhneach is othras íogmhar ar a lorgain, d'fhúig é sínte gan meabhair, cuimhne, ná lúth oibre, Le naoi dtráthaibh gan bia do bhearnadh is ar díth codlata Ag uaill ghártha go fíorchráite gan puinn soilbhis
Is dócht an sceól i measc na gcomharsan fear dá thréithe Do bheith leointe crutach crólag colnachréachtach; Ba fíoreolach ins na hoghamaibh an tsaoi bhéasach Is i ngréagchódaibh na liaibh leonta is na bhfíoréagnach, Do ghníodh fónamh, leigheas is fóirthin don droing daonna
Ba chliste cróga i dtreasaibh spóirt is fiaidh an féinneach Ag leagadh róinte, brocaibh boirneach, míolta is méithphoic; Ba fada fós a phoc liathróide i measc na dtréanfhear, Is ba fial sóch i dtigh an óil é gan dúil scléipe; De bhrí go dearfa go bhfuil treascartha le suim laethaibh Go ró-easpaitheach i ndaorarraingeacha faoi dhlí péine, Tá súil aige anois air go gcabharfaidh an caoinchléireach Is go rachadh go tapaidh dhó ag cnuasach carthannacht na bhfíréanaibh, Gion go n-abarthar go bhfuil go ceannasach in Inis Éilge, Is go neamheaspathach uimhir eagailse dá dhlúthghaolta, Is ortsa, a Shaoi de threibh Chaisinn atá sé ag éighmhe, Ag iarraidh dín is foscadh chruinn faoi bhrat do scéithe, Mar ataoir eolach ins na cóigibh ar feadh Éireann, Is go speisialta ins an rian di 'ghreamaigh Éibhear, Is go gcreidfear uait gach ní is dual a rá san méid sin, An tan do luafair méid a chruatain is laighead a chéime, Is nach le meirfean, lámhach ná spadbhruíon do thit in iarsma, Ná le marcaíocht i gcarr cailín, ar stuirinn nó ar dhiallait, Ná le healaí ard ná aistí bhrisfeadh nósaibh, Ach le ceartghníomh i gcás leatroim de thoil an Chumhachtaigh
I ngach tigh Aifrinn ina labharfair go binnghlórach Ag iarraidh carthannacht is caomhnadh cneasaithe don tsaoi leointe, Do gheobhair gan dearmad ó gach sealgaire nó fíor-sportsman Atá go hacmhainneach i bhfáltas airgid trí chaoinchoróinibh, Is ó gach nduine de réir a ghustail agus a dhaonnacht
Glac go suairc é, geal is rua, is ná bí ag éileamh, An tan do rachair ag iarraidh carthannacht lucht an Iarthair Mara bhfuil arbhar ins an earrach anois le riar duit Glac nótaibh le foighe fómhair d'fháil sa bhliain seo, Cruithneacht, eorna nó pís clógheal, mion nó riabhach, Ós fíor nar chaint go mbíonn an tsaint i ndiaidh na mbráthar, Is gur mór an stainnc leo lá dá n-aimsir do dhul i bhfásach, Cuir id phóca in do thrioblóid chum t'úsáide Trian a mbaileoir in do shiúlóid de chuid Phádraig; Ar túis tosnaigh ins an bpobal so an treas lá Mhárta, Is léigh do phetition ann go doilbh is go dólásach Is gheobhair, mo lámh duit, cúnamh carnaithe agus comhairibh, Ó Labhrás, an fear fíorfáilteach ciallmhar, córach; Buail leat síos chum Droim Dhíograis nó an Eireabaill Is gheobhair do chíos ann gan stró bruíne, mar táid soilbhir; Glaoidh ar Thomás ghalach ghníomhard de threibh Eoghain, Is do cnuasóidh cíos duit go ródhíreach cois na feorann, Tá dís farairí ins an bhealach i gCill Michíl romhat, Donncha is Aindrias, cliar neamhchlaon ná rachaidh ó dhíol uait, Tá fear fialmhar ag Crois an Iarthair de threibh Fhearghais, Gheobhair do riar uaidh mar is mian leat gan dháil faillí; Má ghabhair chum Taidhg, fear teagaisc is leighis i bpobal Bhéal Átha, Gheobhair go deimhneach olann is saill mhairt, beathuisce is pláta, Má ghabhair ó thuaidh chum Tadhg an tsuaircis tá in Uíbh Breacáin, Do gheobhaidh tú mórchuid is é is mó is guais duit laghad do sparáin, Gach n-aon thabharfas cabhair ná carthannacht anois do Phádraig Stiúraigh sailm cheart i gcomhair a dtairfe chum an Airdmhic, Is beidh gan faillí a phaidrín is a ghnáthghuí leis an gcléireach, Má bhíonn ceart díreach do, agus dílis mar Receiver; Ag seo labhartha is cúrsa trom an donáin bhoicht, De réir mar mheabhraigh is é ar a dhrom go teilgtráite, Scríofa uaimse cidh táim suaite, an chéad lá Mhárta, Seacht gcéad déag ní áireamh bréige cúig is seascad, Aois an Aonmhic do scrios saor sinn ó phríomhpheaca
18
TÁ CAILÍN DEAS TAIS MÍONLA ÓG DOM CHRÁ
Tá cailín deas tais míonla óg dom chrá Cé haistíoch an ghaigíocht dom shórt a rá Gur chaith sí go fras saigheada i meon mo láir Do mhairbh claoite lagbhríoch mé i mbrón dubh báis
Is casta a dlaoifholt crathach síos go feor léi ag fás, Is is tearc a braoithe cama caoile i gcló gan cháim, A dearca righine mallachlaona is lonrach scáil, Is a tana-chaorghob blasta binn tais modhmhach gan phlás
Is fada a píb mar eala ar linn nó ar bhord na trá, Is cailce a cíocha ganna chruinne nár chomhadaigh lámha; A seanga caolchorp snasta, míngheal óg nach ard, Is tamall síos mar mheasaimid tá seod is fearr
Tá an sneachta ag tíocht is dath na gcaor i gcoimhlinn bháis Ina leacain ghrís ná glacann teimheall tar meon go brách, As sin síos dá gcanfainn díbh gan fóith gan fán Ó bhaitheas cinn go barra troighe 'na lóchrann bhán
Ar bhrataibh síoda is gasta fhífeadh leoin is báirc, Seannaigh, faoilchoin, tairbh, míolta is róinte ar snámh, Eachraíbh ar aiste suíte i gcóir chum ráis, Is cranna bhíos go talamh líonta de shórt gach bláth
Mo scalladh croí gan mise is í ar bhord Challáin Gan neach sa tsaol do theacht dár ngaor ó nóin go lá, Go sealbhaínnse an chathair faoi na tórthaibh bláth, Dá gcaillimis an t-anam tríd, a stóir's a ghrá
Dearbhaím nárbh fhada linn cé mór le rá Dá dtagadh an oidhe ar fad san oíche i gcóir mo ghrá, Gan leaba ach taoibh re cearca fraoigh ar móin go sámh, Is geallaim díbh ná glacfainn smaointe bróin go brách
Ní cheilimid a gairm díbh, cé bhreoidh mé tráth, Casna caoin de shleachtaibh saoithe treoin nár tláith, Na farairí ba mhaith i dtíos an pór ór fhás: Sin teastas cruinn re n-aithris díbh gan gó ar mo ghrá
19
DO SHEÓN LLÚID
(Tomás Ó Míocháin cecinit iar bhfáil na hiargcaoineadh réamhráite óna charaid cumainn,
Seón suairc, searcmhianach Llúid) Dá mblaisfinn, a Sheáin, gaise na ndáimh Is dearbh gur lánacmhainneach Do cheapfainn id pháirt marbhna cáis Do ghailtean den ard Teamharfhuil
Ár ngolaibh níor thrua, cia loiteadh i dTuadhmhumhain Iomad den chuain cheanamhail, Gur fochadh san uaigh sochar na slua, An bhrollach gheal bhuach bheannaithe
Cá bhfuil aoibhneas fleá ná saoirse ag dáimh I ndioghail a ndán ndealfa, Ná dioghail le fáil d'fhíorbhochtáin Re scaoileadh a ngnáthanacra
Na dallaibh gach lá is deargbhochtáin A sealbh an aráin aibithe, Ó bhradaigh an bás an charthannach bhreá B'fhairsinge mám freastaile
Níorbh fhollas gur fhás posta dob fhearr Foscadh don tláith-thaistealach Ná an ghormrosc bhláith bharramhail mhná Foilceadh as meán mealashruth, Ó ghráidh an chaoin chráifeach Críost, Bráithre is príomheaglais, Sáimhe is síth ag Máire bíodh, I bpáirt le naoimh fhlaithis ghil
An Ceangal Is deimhin gur caoir nimhe trí chríoch Fódhla ar fad Soitheach na saoirghníomh riaraíodh leon is lag Is criostal na gcruinnchíoch d'fhíorchraoibh mhóir na bhflaith I reilig ghil Mhichíl faoi dhídean fód is leac
20
CÁINEADH DHONNCHA UÍ MHATHÚNA
(Donncha Ó Mathúna an Chairn cecinit i gcoinne Sheóin Llóid agus Thomáis Uí Mhíocháin i dtaobh saothair do rinneadar ag moladh Mháire bhreá Ní Mhac Dónaill, bean Mhuircheartaigh Uí Mhathúna) Mórshaothar breallach do shailigh an páipéar glan, Gan uaim gan aiste gan aiteas ach ráifléis leamh; I mbuaic Phegasus is eagal gur baol do neach Gach tuata marcaigh do chleachtadh bheith clé ar each
21
FREAGRA AR DHONNCHA
(Seón Llóid agus Tomás Ó Míocháin) Is é tuigtear le dream peannghlic na Gaeilge cheart Gur trudaire fann, sreangbhriosc, gan bhrí gna bhlas, Gan cuisle re greann, rann suilt, ná caoimhreas ceacht Chuir a luidirne cam ramhar uaidh gan sníomh gan snas
Ní breitheamh ar aiste véarsa ná laoithibh léinn Seargnach searbh, seasc, nach suíte a gcéill Do chleachtadh an t-each ar gceapadh dríodair dréacht, Pegasus bacach, mairceach, claoite, caoch
23
LEABHAR EOIN
(Tomás Ó Míocháin agus Seón Lloyd do Dhonncha Ó Mathúna, Donncha an Chairn) Nach doilbh an dáil i bhfearann an Chláir Tá inniu ar bheagán binntsuadhaibh, Dalta na mbáb d'aibigh i ndán Is an seancha sámh, suaimhneach, Cantaire cáidh, greannmhar, grách Charn gan ghráin shíl Ghuaire Do bheith treascartha ó láimh leasaire mhná Nó deamhan den ál fhíoruaibhreach
Níl siabhra baineann ó chiarchnoc Guilinn San rian go motharaibh mín Ruafhinn, Nó geasaire fir de chlann mhic Lir Ó Chaiseal go lic chruinn Cruachna, Nach fogas dóibh aoir loiscithe croí, Mallachtaibh nimhe is créacht uaimse, Mara ligid gan spás deireadh na mbard Soilbhir, sách, síoch, uathu
A churaíbh den chléir chumannaigh chaomh, Do theagascas tréad troimthuathaibh Fairídh gach buíon seascartha sí Is feasach in bhur slí saorchuardaigh; Is aitim ó chroí fear ar bith dhíbh Do dhearcfaidh seandraoi gléir Tuamhan: Tugaídh le fonn ollamh Leath Mhogha Ó mharcra lom na léanruathar
Dún sí Crocháin, cathair na haonmhná, Is as san go Trá na Toinn' Móire, Bíodh fé choimeád Thaidhg Mhic Gormáin, Fear neamhthláth i ngníomh fuadaigh; Lios ramhar Bhoráin is Tearmann tSeanáin Bíodh fá Labhrás stéad mhórdha, Is fá Chambers seasmhach ó thaobh sruth Bhaisceannach Maolchnoc M'sheachlainn is Bruíon Chluana
Cathair Uí Mhurchú is barrchnoc Dhún Chlúmhail Inar mhinic go súch na slíshluaite, Fá Aindrias fágaim, fear ar an mbearnain, Do throidfeas i gcás mo chaoimhchúraim; A Shéamais fhinn óig ná tuill callóid, Macha na nGeasróg cruinn cuardaigh, Lios Chill Cliatháin, Craig na sciathán, Cathair Uí Ógáin is na trí bhuaile
Bíodh coimeád Stuifinn ar Sheán Mac Cruitín, Ós dearbh linn go mba fíordhual dó Gan file Craig Liath do ligean gan fiach Le duine ná diabhal daorghuaiseach; 'Uí Eithir na n-éachta is nár má léigir Le deamhan aerga ó ghleann Ruachta, Breitheamh na Bréintre, foras na héigse, Is eochair na Gaeilge ghrinn uaimse
Ná tugtar milleán do Sheán Mac Cárthaigh Sagart ársa ar díth luadair, Do bhéarfadh gusta gaoithe é d'ainneoin a dhíchill Go Cnoc Fírinne nó go Sliabh Luachra; Leasaibh is caisleáin Chlanna Choileáin Ba chalma lámh re linn cruatain, Bíodh fá choimeád an dá Mhicheál Is Sheáin Uí Ógáin fhíorluaimnigh
A Aindrias scríbhneoir, ná tuill easonóir, Is ceangail ann seanóir Dhroim Ghuaire Ar a Phegasus caoch go dtugtar é saor Ó mhoghsaine dhaor na mbuíon ngruagach; Ná hiarraidh stioróip, mata ná saoisteog Ar feadh cúig ló is trí huaire, Ach coinneal gheal bheith ar lasadh ina ghlaic Is a aghaidh ó dheas ar Dhún Ghuaire
Ceangail mo sciathdhíon faoina scroigín Le snaimeannaibh snáithín scéimh-uaithne, Tá beannaithe ó altóir is ó dhisréad fritheoil Shéamais Baróid chaoin stuama
Nascaim ar Thomás ghrinn Mac Giolla Seanáin Gan réal páidhe ná cléirdhualgas, Paidiribh Dháith rí, sailm nó ráflaíocht Is beatha na n-ardnaoimh gcaomh uasal Do rá go craífeach gan fuíoll áireamh Ar feadh naoi dtráthaibh 'na maolchluasaibh, Dá thabhairt ina rith, ina chiall, is 'na chruth As Pé Loch Goir inar scinn uainne
In Inis Diomáin ag rá na n-óráid Dá dtigfeadh gleorán ná gaoth guardail, A Sheáin Uí Bhraonáin, bí ar do choimeád, Is glac an gearrán ar ghreim chluaise; Buíon Chnoic Meá má chír in aon aird Ag teacht ag tarrtháil an chríonchuaille Ar Bráthair Ó Loinsigh glaoigh gan mhoill Is geallaim go bhfaighir do shaoirfhuascladh
A Dhochtúir Lochlainn, glacsa Donncha Tar éis gach dochair is daorbhualadh, Is tom an laoch i bhfothrogán ghéar, Nó i seanábhach séimh slímchuachach; Fiche piollaire is cúpla glistire Tabhair don ghinnéalach ghrinndhuanach, Is beidh chomh folláin le fíorbhradán, Cé fada tá 'na chíor thuathail
An Ceangal A Chairn chirt chaoin chroíghlan bhí calma i ngliadh, Sin agat gan mhaíomh díonleabhar beannaithe ón gcliar, Do chasas do chruinnchuimhne, do mheabhair is do chiall Is ghlanfas tú as bruidhean Dhoinn ghil na n-eachra ndian
Is deimhin gur saighead sí-fhir nó seascaire ria Tug fá deara do shlím-chríonduine leanbaí liath A chasadh re baoislaothibh is le rannaibh gan riail, In ionad paidrín Íosa do ghlacadh le mian
Ós feasach nach fíorchuibhe dhom do leamhas do riar, Dearbhaim dhaoibh fuíollach na seanchaibh sian Má leagtar tú arís síos leis an ngalar seo id dhiaidh Gan barra mo phinn choíche do chasadh id liaghas
24
FÁILTE ROIMH PHÁDRAIG Ó CONAILL
(Tomás Ó Míocháin
príomhrialaitheoir nó Surveyor chuain chaorthonnach cholgach chúráin Mhalbay in iarthar chontae an Chláir; agus cléireach Cúirte na caoinchontae céanna, ag fáiltiú roimh Phádraig Ó Conaill ar iltheastas príomhursa na suadhéigse
Seán Ó Tuama)
Fáilte is céad cléibhe gan chime gan chreach Roimh Phádraig shéimh bhéasach Ó Conaill iar dteacht Ó Mháig na saoréigse tar Sionainn na sreabh Go trácht Mhalbay chaorthonnach choipitheach ait
Aiteas is só is ceolta dá spreagadh go fras Beathuisce ar bord, beoir bhlasta is beatha re ceas, Fairsinge is scóip, cóir chluthar teannadh agus teas Feadh mhairfidh uainn gheobhaidh is deonach gan tarraingt ó dheas
Aneas ó théarnaigh an laoch ba churanta beart Gheobhaidh rath is réim, saorshult is cuideachta cheart, Ní bhainfidh gaoth tréanas dó, tuire ná tart Is gan chead don déirc tréigfidh an bosca is an sac
Sac nó géarmhála ní fhágfar aige 'na ghlaic Is a mhuirear beidh sámh sáitheach gan mheirbhe re n'ais An donas faoi Mháirt Cásca mura dteichfidh ón bhfear Beidh ceangailte a chnámh in árainn go daingean faoi ghlas
Glasaibh ní baol don laoch is sultmhaire pas Trí theastas na n-éigse ngléir gheobhaidh urraim is meas Is gach teachtaire saor mar é do riochfas tar lear Go caladh Mhalbay na séad, na longa is na mbrat
Bratachaibh glé gheobhaidh sé má leanann mo reacht Is is danartha daor mar scéal don Mhangaire bheacht; An ainnise ar théid nó i ngéibheann ceangail faoi ghad Nár smachtaigh ón té bhí faon is a cheathrar lag
Is lag gan réim sliocht Éibhir, Ír is Airt D'fhúig dealbh tréith an éigse chaoin gan dreacht Tar lear dá léimfeadh Séarlas groí na dtreas Bheadh Gallaibh go faon is Gaeil arís 'na gceart
Ceart ná cóir is dóigh ná faigheam i bhfad, Tré bheartaibh nóis éagóra ár sinsir seal, Tá fala, forneart, fórsa is déanamh creach Ag fealladh fós ar mhórthreibh Mílidh mear
Mear meanmnach is fearra dhúinn bheith síoch re searc, Is carthannach don anbhainn gan bhrí gan bhail; Níl tairbhe i ngearradh goib ná i gcaoi na ndearc Go scaipithear ár ndeacaraibh le Rí na bhFeart
An Ceangal Fáilte is fiche gan chaime gan chruas gan chlaon Roimh Phádraig churata Ó Conaill go cuan Mhalbay; Gheobhaidh lámhach is imirt, glanchuideachta, duan is dréacht Is Bláthnaid mhiochair dheas shoineanta shuaimhneach shéimh
Go suaimhneach séimh saorga is go soirbh súgail Beidh uaisle glé an Ché leis, is scoith ár gCúirte, Idir thuaith is chléir, éigse agus ollaimh údair, Go buan dár léirchaomhnadh go cothrom cúntach
25
SAORCHEAD DO PHÁDRAIG Ó CONAILL
(Contae Luimnigh, mar aon le mórchuaird inse fearannghlas ábhalmhóir Éireann
Ag seo saorchead sona le síothoilteacht do Phádraig uasal Ó Conaill chum siúil is síorimtheachta ar feadh poibleacha prionsabálta príomhchreidimh in Éirinn i measc Eaglais, uaisle is ardfhlatha, triaithe, taoiseacha is tánaistí, éigse eagnacha is ollúin, mar aon ris gach Críostaí carthannach coinsiasach ó shin amach, re'r toil, ar ghrá Dé, féachaint le súile na truamhéile air féin is ar a cheathrar díleachtaí re cúnamh clúdaithe do dháil dóibh, dá gcaomhnadh ar ghalar ghríobhdha ghrodgháifeach na gaoithe gailge goimhiúla garbhfhaobhair an Gheimhridh
Bhéarfaidh a bhuí sin mar is dual re Dia mór na n-uilechomhacht mar aon ris an gcúirt ainglí
Tabhartha faoim láimh an treas lá de Shamhain, 1760)
A Phádraig, gabhaidh mo leathanphas saor go suairc I ngach áit a ngabhair i mbailte poirt Éireann uais, Go brách dod chabhair, dod chasnadh, is dod chaomhnadh buan, Gan bhá, gan bhascadh, gan mhairg, gan bhaol, gan bhuairt
Buairt ná aithis ná tagradh aon don fhear, Ba mhór a chaithis faoi rachmas an tsaogail seal, Níor chruaidh a ghreamanna, is feasach nár dhaor a bhreath, Gur bhuail an ainnise dearbhthoil Dé 'na theach
Teach flatha nó taoisigh dhíobh 'na stadfair ar cuaird, Go ceanamhail bíodh gach saoi le taise is le trua, Chum fairsinge bídh is dí agus leaba chun suain Dom gharbhfhear Ghaelach ghrian, gan ghangaid, gan ghruaim
Gruaim ná doicheall ná cluintear le héigse an ghrinn Ag stuaire an bhrollaigh ghil mhogallaigh, mhaorga, mhín, Go buacach, bronnaitheach, ullamh, glan, éasca bíodh, Nó is buan ár ngotha dá gcoscairt go daor sa dlí
30
IS CLAOITE MÉ I gCREATHAIBH
Is claoite mé i gcreathaibh gan tapa gan treoir, Dom chaitheamh mar lóchrann lasta le pian, Le fíorghean is taitneamh do ghailtean bhig óig Is ní caille dhubh chrón mar Chaitlín Triall
Ní iarrfainn lem chailín seascaí ná stór, Iarmhais ná eallaigh cnoic, earraí ná ór, Le mian bheith dá taithí idir bhraitlíní teo, Is ag staraíocht lem stór gan mhairg gan chiach
Is ní cheilfead mo theastas, a shearc is a stór, Gur chleachtas-sa ceolta, aiteas is rian, Is cé bhíonn gacha maidin an ainnise im thóin Ach fágaim ar neoin fá dheireadh é san sliabh
Do chaithfinnse pingin i gcuideachtain spóirt, d'ólfainn ina coinne sin scilling is coróin, Dom Wig is dom Beaver ní baol bean an óil, Ní rithim scór le seachtain ná bliain
Is minic mé in aice na bhflaithibh is mó Idir Chorcaigh na seol agus Gaillimh na n-iasc, Is nuair ná bíonn gá acu ná spleáchas lem ghnó Ní mór go bhfaighinn póg ná beannacha Dia; Do chuirfinnse seanchas Bhanba i gcló, Is chumfainn go taitneamhach aiste agus sceol, Ba bhinne mo véarsa ná téadaibh an cheoil Gur chailleas le Róis mo mhisneach 's mo chiall
Is a ghrá ghil's a thaisce ná fuiling mé i mbrón, Gur fear mé in am spóirt ar faiche is ar fiach, Lá earraigh le laige níor scoireadh riamh fós I dtosach caoilfhóid mo sheisreach fhial; Bíonn mo chuid prataí gan balaithe seaca ná reo, Is gan gádh ag mo chuid braiche le giosta na hóip, Is annamh ceal féir ar mo lao ná 'r mo bhó, Mo chapall ní stróiceann giorta ná srian
A ghrá ghil mar chéile ná héimhighse góbhail Le soilbhfhear sóch gan chealg ina chliabh; Is fearr ná maor teallaigh de chlannaibh mhic Lóip Le daichead bearóg ar phaiste de shliabh
Níl baol ar ár mbeatha an fad mhairfeam go deo, Ach an saol seo do mhealladh is do scaipeadh le spóirt, Gan éitheach, gan achrann, spairn ná gleo, Mar bhíonn ag Móir is ag Murchadh an Diabhail
31
MOLADH NA VOLUNTEERS
(Tomás Ó Míocháin cecinit ar bhfuascailt na nÉireannach ó dhaorchuing na Sagsan le saorarm gáirmhianach na Banban, dá ngoirtear Volunteers)
(Fonn: Stáca an Mhargaidh) A ghasra ghrámhar, gháireach, ghreannmhar, Chairdeach, cheanamhail, d'fhás na seancha, An chóip cheoil ná cleachtadh an Cíos, Ná tagraidh trácht i mbád na mbealach Ar stáca an mhargaidh stráic gan tairfe Is fóisc stródh gan faice ar a ndroim, Ach seinnídh go fial i riail na ranna suilt Mear-Volunteers geal-iath na Banba, Fianna, fearamhail, gliadhghlan, gaisceamhail, Diana, dearfa, ciallda, calma, Treoin, taisc is taca don tír
Ar Ghrattan ba náir gan trácht go taitneamhach Cáidfhear ceanamhail, cáilmhar, ceannasach, Seol scóip is taitneamh gan tim; Is ba dheacair dá bhfágfainn bláth-Bhurgh beachtaithe, Ráib le'r tagradh cás na Banba, I nglór beoil ba bheannaithe binn
Leigeam go dian ina ndiaidh gan dearmad Yelverton fial ag fiach na bhfeallachon, Sciath gheal-tseasamhach, iadhain acmhainneach, Rialach, rabairneach, triathach, teangachlis, Lann áir is luiseag na nGael
Cidh fada atá cáin is carnadh ar eaglais, Dáimh gan freastala fleadha ná fearanntais, Béim bróin is leagadh ár laoich, Beid feasta go sáthach, sámh, gan eagla, Saighin 'na sraitheanna, acht lán is lascaine, Réim só agus aigne ghrinn
Guíom an Dia re liaghas ár n-anama d'fhulaing a phianadh ar chliath na peannaide Ó stiall na nglasa seo i mbliana chealg sinn, Iarmhar achtanna fiar na Breataine Bhreoigh sármhic Chairbre is Choinn
Re meanmna ó tharla an lá ag Catholics Trácht na farraige is dáil gan eagla, Cóireáil agus ceannas 'na ríocht, Gach canna criadhmheánach tráfam ó dheargphunch, Sláinte mharthanach bhláth na n-armaibh, Barrleoin i dtreasaibh na gclaíomh; Cuirfimid sianteach Bhriain trí lasra Is brisfimid spiara Uillim Uí Shlatara A Chiain Uí Challanáin, riar an beathuisce, A chliamhain croith feasta dhíot srian na hainnise: Glaoidh ceol is greadfaimid ríl
32
AR N-ÉIRÍ DO FENCIBLES
(Ar n-éirí do Fencibles in aghaidh Volunteers) (Fonn: Leaba chlúimh is córdaí) Tá néalaibh cumha le seal dom bhuairt Do léan mo lúth do leag mo luail, Is faoiseamh liom a chanadh in uaim Na bearta duairc do bhreoigh mé; d'éis ár gcúnamh marashlua Is ár ngéilleamh umhal do Bhreatain Mhóir Go faon mar d'iompaigh an meangach truaill Ag brath ar uain phionsóireacht'
An té do stiúras teas is fuacht, Réalta rúin is reannaibh luais, Go saora fionnfhir fhearainn Thuadhmhumhan Is crannaibh cruais Chláir Fódhla
Is in éiric siúil na searbhchuan Do réidhigh an cúinse theastaigh uainn Laoch ná long, thoir, theas ná thuaidh Ná raibh ag cuallacht Sheoirse
Mo léan, mo liú, mo chnead, monuar Go faon in úir 'na gceapaibh buan Do ghéagaibh clúmhail crathach cnuais Na ndragan n-uasal n-órdhearc; Tréanfhir túis na Teamhar mhóir, Laochra luath na Cleithe Rua, Féine Mumhan na n-eachaibh luath Is gach flaith de mhórfhuil Bhreogain
Sna laethaibh siúd ba fleách, suairc, Saorga, súgach, searcach, snuadhúil Gaeil i gclúid is i gceannas tuath Gan Gallaghuais dá mbeo-lot
Ach cléir is uird i gceallaibh duail, Éigse an iúil i rachmall mhóir, Aos gach ciúil ag spreagadh duan Go seascair suaimhneach seolta
Nach daor an chúis i mbailtibh Thuadhmhumhan Éarla d'úircheap d'eascair suas De chaorthaibh cumhra Chais gan chuan Is de mhodhúilbhua na Bóirmhe, Go faon mar chúb ón mbrataigh mbuain Is ón gcéim glan, glonnrach, gradam fuair Ina mhaor gan chlú, gan mheas, gan uaill, Ar scata truaill pionsóirí
Gach aon dá samhail do ghlac a dhuais Is d'aontaigh comhar na gceatharn rua I mbéal na n-amhas go raibh a gcluas Sul bhreacfaidh gruaig na heornan
Ach séidtear dúinn an barra buabhaill, Is téam i liúireach catha crua, Go ndéanfam brúscar bhealaigh mhóir Den arm nua seo Sheoirse
Féach, cá bhfuil dúiche ó neamh anuas Is féile rúta is cruithneacht cruach Ná Éire úr na mart neamhthrua Is na n-eachaibh n-uaibhreach n-óga, Cider, lionnta is bleachtas buaibh, Créithre cumhra meala-chnuais, Éadach clúid is leathar buan Gan téacht tar bruach na bóchna
A Ghaelaibh ionraic armbhuach Géill ná cumha ná raidídh uaibh, Craobha, cúla, cnoic ná cuain Do chealgchuain na Coróineach, Go saor do Stiubhart, cé fada ar cuaird, Ag gléasadh a mhionn is a bhachall bhua, Gan spéis i Londain tagann suas I ngradam mhór is i nglóire
33
A UAISLE INIS ÉILGE
(Fonn: Do dhéanfainnse bróg is céachta ar an gcóir) A uaisle Inis Éilge de chnuascheap na nGael Tá luascaithe i mbuaireamh is suaite ag an saol Do chaill le camdlí is le hachtannaibh daor' Gach paiste dár shealbhaigh bhur sinsear, Músclaidh go lúthchleasach feasta chum éacht, Is lúbaidh go hurlainn bhur lanna go léir I gcoinne gach dream d'fhág sibhse go fann Le fada gan sealbh gan saoirse
Níl suairceas i scéal, i nduanta ná i ndréacht, Ná greann ar chomhluadar na n-uasal tá faon, Cia bíonn giolla an óir do shíolraigh ó Mhóir Ina pheata ar gach baiste agus pósadh
Féach Bráthair Ó Laoghaire, cidh claon linn a rá Mar chruann an coiléar leis an té bhíonn ar fán; Do bheirim do siúd breis tairbhe an oird, Is cead raide don aicme atá scólta
Do bheirim an chraobh do Washington saor, Is do Jones atá ar farraige ag greadadh na bpiléar, Is iad súd an bhuíon do throideann go binn Ag seasamh i ngradam 's i nglóire; Is tríothu so is fleet mara Laoisigh do shiúil Pé lonradh beag lagsaine gheallaid na búir, Ní bhfaigheadh sibh cead léasa ar bhothán na ngé Nó gur leathain an eagla ar Sheoirse
Nach léir díbh an tan bhí clann Iácob na ngníomh I bhfad aige Pharoah faoi cháin is faoi chíos, Re urnaithe shíor is clúchleasaigh claímh Go dtánadar slán as an Éigipt
An sómpla glacaidh le meanmain ard Ós dócha ná maireann lucht fearaibh is fearr Le faobhar agus fíoch gan staonadh gan scíth, Lomchartaídh bhur námhaid tar Téitis
34
AR DHOILIGHSHÍON NA MÍOSA JANUARY 1784 (Fonn: Seán Ó Duibhir an Ghleanna) Ní tóir ná troid na n-arm, Gleo ná gréasachta catha, Toirneach dhaor ná lasair Lánmhear na bpiléar Do leoin, mo léan, is do lagaigh Treona tréan 'na dtreasaibh, Óghaibh faon 'na dtreabha Is ársaibh na dtréad; Ach fornimh ghéar an tseaca I gcomhar le fraoch an tsneachta d'fheoidh go léir is d'athraigh Fás agus féar; Do scól, do chlaon, is do chealg Cló agus scéimh na bpeacach, Bólacht méithe beatha Is bánstoc an tsaoil
Tá móide cinnte is fearg, Forneart, fíoch is fealladh, Borrmheas, bruíon is beartaibh, Cáin bhradach chlaon; Comhrac, cíoradh is caismirt Chomharsan chaoin is charad, Róbhriseadh Aoine is reachta Is ráitibh mhic Dé; Póit 'na díle daite, Mórtas, maíomh is mealladh, Re pósadh síor 'na sleachtaibh Saorghrod na ngaol; Tré mhórthoil Rí na bhFlaitheas Fós gan scíth ag fearadh Brón go daor ar chlannaibh Ádhaimh agus Éabh
A Chomhachtaigh fhéil na n-aingeal Sheolas réalta is reanna, Is do dheoin ár saoradh i bpeannaid Páise na gcréacht, Fóir gach féine flatha Breodh le géibheann Galla, Foirne faobhrach feasach Fearga na nGael; A stóir ghil, aontaigh feasta An ceo goirt géar seo 'scaipeadh, Is lonradh gréine 'lasadh I ndáil leis an spéir; Is i ndeoidh gach péine ar talamh Ród dhúinn réidh go cathair Ghlórmhar, ghléigeal, ghreanta, Ghardach na naomh
35
AR dTRÉIGEAN BHOSTON D'ARM SHASANA, 1776
(Fonn: Washington's Frolic nó an seanfhonn úd An Fear Buile gan Bhríste) A ghéaga cumainn na nGael gcumais De shaorcheap mhuireannach Míleadh, Tá tréithlag tuirseach ag plé le bruscar, Gan réim faoi urchall cíosa, Sin scéalta sonais do théarnaigh chugainn I gcéin tar dromaibh na díleann, Go bhfuil meirligh mustair go déanach gonta Ina mbéile fiolair is faoileann
Is fonn 's is aiteas liom Howe is na Sasanaigh Tabhartha, treascartha choíche, Is an crobhaire, Washington, cabharthach, calma, I gceann is i gceannas a ríochta; Sin amhais ag screadaigh gan chúil, gan charaid, Gan trúip ná barcaibh ar taoide, Faoi Shamhain go dearfa búir na Breatain' I bponc faoi thearmainn Laoisigh
d'éis an chluiche seo Éire léigfear Dá céile dlitheach ceart díleas, An féine fuinneamhach faobhrach fulangach Séarlas soineanta Stíobhart; Beidh réim ag filí, is go saol an iolair Cead féir is uisce ag Gaelaibh, Is na géaga ag filleadh re héigean duille Is na héisc ag lingeadh as a líontaibh
Go saor im fhochair le méin dom fhoclaibh Ag déanamh an ghortha seo ' mhaíochan, An té gan dochma nach ngléasfaidh portaibh Go séidtear gothaibh a phíbe; Taoscam srothaibh de dhaorphunch thorainn, Is réabfam cornaibh fíon breac; A Thraolaigh brostaigh leat Méabh Ní Chrotaigh Agus claon do chosa chum rince
36
FREAGRA SHÉAMAIS UÍ DHÁLAIGH
D'fhág na flaithibh is na fáidhibh feasach' Bhí tráth i bhfearann Loirc líonmhar, Le fáil a marbhna i bpár 's go beachtaithe Sárcheart, tarranta, scríofa, Ar dháil an chatha seo ar chairde Chalbhin Tharla i mBoston i gcoimheascar, Gan spás go gcasfadh go bláth i mbailte poirt Cáidhshliocht calma Gaeil ghlais
Gach fánach mhaireas d'fhuil Chártha Chaisil Is a mbráithre cartadh thar taoide, Ó táid ag tarraingt is ag trácht abhaile Tar clár an chaise go buíonmhar, Le gairdeas glacaidh do láimh bhur n-airm Go gardach gaisceamhail gníomhach, Is ná fágaidh baitheas ar bhráid ag bathlach Ná cnámh gan gearradh sa choimheascar
Faoi Cháisc beidh scaipeadh agus rás ar Ghallaibh Gan sámhbhrog seascair ná síol stoc, Is in áit na namhad beidh táinte, geallaim, De shárfhuil mhaithchine Mhíleadh; Tá an cairde fada is sinn cráite in easpa Gan fáil ar fhairsinge dí againn, Go trácht tar caladh don mháil gan ainm, Is a shláinte tabharaídh timpeall
37
AR GHÉILLEADH CHORNWALLIS AG YORKTOWN 1781
(Fonn: "Níl 'na lá, tá 'na mhaidin") A ghéagaibh gníomha Choinn is Eoghain Chím faoi cheo gan treoir gan tapa, An daor nó an díth libh suim an sceoil Mar cloíodh sa ghleo seo slógh na Breatan
Ba gheal an lá in Inis Fáil Dá mbeadh bráithre Dé 'na gcealla, Éigse is dáimh saor ó cháin, Gaill ar lár is Gaeil 'na mbailtibh
Cé docht bhur gcéim ag plé le cíos, Gan réim ag ríomh le maoraibh measta, Is feas i ngaobhar dhaoibh séan is síth, Saorgacht, saoirse féir is fearainn
Gach gliaire Gaelach bríomhar buan Is gach groífhear suairc gan séad gan taisce, Faigheadh a chlaíomh go líofa luath: Seo an chaoi is an uair chum caortha cogaidh
A laochra tréan de phréamhshliocht Niúil Tá i bpéin ag tnúth gan réim bhur n-athar, Ná tugaidh béim ná céim ar gcúl Go ndéantar amhais an Bhéarla 'threascairt
Táid thiar dá séideadh ag Wayne is ag Green, Thoir dá snoí ag Hyder Ali; Ní díon do Chlinton cnoc ná coill, Bhí ruathar poill is péiste ar Arnold
I mbarcaibh ghliadh sa ghrianoileán Sin cíortha cáite eastát na Sacsan, Washington gan chiach gan chás Is an diabhal go brách ar Chornwallis
Cé tréan ar toinn mar maítear leo: Hood faoi sheol ag fóirthin Rodney, Beid réabtha síos gan laoch gan lón Re grásta an Treoin ba cróga i gcuradh
Gach gléghas grinn le'r bhinn mo sceol Suíodh im chomhair ag glaoch na meadar; Déanam ríl ghrod foinn is ceoil, Bíom ag ól go tíocht don mhaidin
38
DON DOCHTÚIR Ó hALLURÁIN
(Tomás Ó Míocháin go déanach cecinit do Dhochtúir Fíorealaíonta Ó hAllmhuráin)
Do charas féin go feas seabhac is airde mórmheas, easna cnuais de cheap Choinn, ollamh oirdhearc gan eascaoin
Is caoin is is cneasta ceannas caomh, ionraic, fíonmhar, fleagach, feasach, fíorchlúmhail an tsaoi ghlic ghasta i reacht na bpríomhúdar, craobh de cheap ghlain cheart Uí Allmhuráin
Ó hAllmhuráin fial re fios, cá bhfuil dochtúir is mó leigheas, ná fós sua, sáir ná saoi is fearr eagna is ealaí
Níl ealaí ait dár chleacht na gaois-Ghréagaigh, gan speadaíocht snais nach feas don tsaoi ghléigeal; staraí ceart is seannach síorbhéasach, fear fíor fras, is gas re grinntréithe
Barr ar thréithibh an leá, trí thuile tnútha is tírghrá Fiaile nua do scrios le peann as seantseanchas na hÉireann
In Éireann Airt níor bhfeas dúinn binndréachtach re caomhnadh starthaibh sean na nGael ngaosmhar, go téacht don ghais do thacht ár ndaoirchléirigh, is gur séanmhar mhairfidh an searcach saor léannta
A shaóithibh agus a cháirdibh ionmhuin Sé fáth ar ttinóil an so le fonn agas fíormhían ar tteanga mhilis mháthardha
an Ghaoidhilg ghléarfhoclach d'athnúadh agas do leasúgha; óir san am so 'na bfuil prímhcheannaibh priuinseámhuil agas fosttaoidhibh fíoruaisle ar ttíre ag saothrúgha ar sáordhacht go fírdhíleas a mórdhail na hÉireann a mBéul Átha Clíath is cuibhe agas is dlightheach dhúinne, an beagán atá re léughadh agus litirealuídhe ionar measg, congnamh re chéile go dúthrachtach dilcroídheach chum na léirtheangan líonfhoclach so d'fúasgladh as annbháth agus do níamhghlanadh ó dhúirfhíadhlibh, do bhrígh nách fuil ilbhéarla san mbioth is óirdheirce na teanga dúthchais ar sean do cleachtaoi go coitchionn san oileán so le naóimh agus díadharibh a n-am dithchreidmheach do theagasc agus do shocarúdh a staid ghlórmhuir an chreidimh chríosttamhuil
Ar an modh ccéadhna bo docht agus fós bo náireach gan be sprae tá gan múcha don teangain tsuairc réamhráidhte d'adhnadh agus do aithbheógha a cContáe chaóinthorthach an Chláir, do bhríogh go raibh saórchlannaibh sáirghníomhach Tuamhúmhan, aimsir imchian roimhe seo, iomráidhteach tré 2 a ngaóis, a n-ollamhantacht, a ngéurthuigsin agus a bfoghluim san bprímhtheangain ccéadhna
Dá réir sin ar n-osgladh ar suagthionóill is ríachtanach dhúin suím reachtaibh do chur a n-eagar le riaghlúgha na raón is mían lín do leanamhuin
Ar dtuis - gan aón do ghlaca san suagdhail so acht fear fíoreólach san nGaoidhilg, ach amháin dreamm do bheigh tuigseach a n-ealuídhibh nú a n-ilbhéurlaibh eile lear mían an Ghaóidhilg d'foghluim agas do leanamhuin; óir do gheabhaid sin a dteagasg ínte ó amm go hamm mas ionfhoghlomdha iad
An 2ra ríaghail - gan teanga air bioth do labhairt san súagdháil acht an Ghaoidhilg go héirge don chúirt, amháin muna mbeadh ríachtanas crúadhfhocal do mhíniúgha d'aineólach san dteangain
An treas reacht - gan aón neach do thaircisniúdh tré bhárr uaisle foghlomtha ná fíreóluis do bheith ag neach eile air, a bpéin peannuide don chionntach agus a ruagadh go heasonórach as an ccomhlúadar
3 an 4ramha reacht - cead labhartha ag gach n-aón san ttionól do réir a chéime gan toirmeasg ó neach eile go beith dá chomhrádh críochnuighthe
An 5údh reacht - gach aón ó amm go hamm lea ccasfar seanstair suídhte nu seandán snígheamhtha seanachais a chúmhdach agus a thabhairt g'nuig an ttionól chum a athnúadh; fós aón neach lea cceapfar dán nú abhrán gan cead bheith aige a chraóbhsgaoileadh go teacht do ar dtúis do láithir na súagdhála agus a dhéantúghas d'foillsiúdha; an sin ma cíutar go mbeadh a shaóthar deadhchúmtha bhéarfar sgríobhtha do channtuire na cúirte é chum a fhóirleathnúgha
An 6úgh reacht - A bheith ceangailte go cínte ar gach aón don dáil lea ccasfar seideánach seasg saóbheólach agus míllteóir dáin agus abhráin do mheallas an chómhchoitchinne a mbréigriocht file foghlomdha fírghrinn, foíllsiúgha do dhéanamh air iondus go ttabharfaói faói dhlígh na n-ollamhan é go fíreasga
An 7úgh reacht - caithfidh gach n-aón ler mían bheith san ttionól réamhlabhairt le duine eigin dona súagaibh d'foillseos a inntinn a lántionól na n-éigse, agus mas iontoghtha do glacfar isteach é an lá tionól is neasa dho
4 8úgh ríaghail - gan síorruígheacht do bheith ag aón don tionól air leabhar na lamhsgríbhinn do cruinneófar chum úsáid coitchion na súag, ach a mbeith a ccúmhdach ag fíorneach toghtha don dáil is aitightheóir san mbaile fae chómhuir na druinge thiocfas ionar ndíaigh lea leanfar go soiléir suím na reacht do cheapadhmuir
An 9úgh reacht - caithfidh gach cúram diongamhála is dlightheach do gach árdchéimeach d'faicsin leirchríochnaighthe faé mar atá breitheamh reacht, cúmhdaighthóir na anamthreóruíghe, feidhimollamh, dailsgríbhneoir, agus cómhuirleach a bheith ainimnighthe go heidirdhealbhtha ionnas go madh léir do gach céimeach díobh a ghno fein go cinnte
Caoine Uilliam Buinnean le Mo chreachsa an buinne fada singil leabhair snuite géag-ghlan leabhair 'S gur leagamuirne a bhfearann Cille fear is file déanta greann, mac ba binne dréacht na 'n fiddle, cuach air bile is ná éanla air crann 'S gur leatsa feasda ár nguibhe uile go parrathas Mhic Dé gach am
Dhá bhliaghain a's go tacain seo do ghlac tú galar cuim is cléibh Do mheath dhá dtrian ár n-aisdighe suilt is d'aisdrigh air duibheacht an spéir; Ní bhfuil gabháil air iasc a gcallaighthe, is meath ar slata a's líonta a bhFraoch, Ná grian go hárd a' spalpadh oruinn acht anafa air an dtuinn is faobhar
Dob annamh leatsa a chara dhil dul o aithfirionn go teampoll prayers, M'fhadachreach-sa an gharbhleac so sínte Air t'fhaid a dteannta an daoil; Cá bhfuil neart an ratha ná na labhartha bhí ad cheann ané, Táid aniú faoi ghlasaibh cip go daingion druidhte fann gan réim
CÚIRT AN MHEONOÍCHE LE BRIAN MERRÍMAN
BA GNÁTH me ag siúl le ciumhais na habhann Ar bháinseach úr 's an drúcht go trom, In aice na gcoillte i gcoim an tsléibhe Gan mhairg gan mhoill ar shoilse an lae
Do ghealadh mo chroí an uair chínn Loch Gréine, An talamh 's an tír is íor na spéire, Taitneamhacht aoibhinn suíomh na sléibhte Ag bagairt a gcinn thar dhroim a chéile
Do ghealfadh an croí bheadh críon le cianta Caite gan bhrí nó líonta 'o phianta, An séithleach searbh gan sealbh gan saibhreas d'fhéachfadh tamall thar bharra na gcoillte Ar lachain 'na scuainte ar chuan gan ceo Is an eala ar a bhfuaid 's í ag gluaiseacht leo, Na héisc le meidhir ag eirghe in airde, Péirse im radhairc go taibhseach tarrbhreac, Dath an locha agus gorm na dtonn Ag teacht go tolgach torannach trom
Bhíodh éanla i gcrainn go meidhreach mómhar Is léimreach eilte i gcoillte im chóngar, Géimreach adharc is radharc ar shlóite, Tréanrith gadhar is Reynard rompu
AR MAIDIN inné bhí an spéir gan ceo, Bhí Cancer ón ngréin 'na caorthaibh teo Is í gofa chum saothair tar éis na hoíche Is obair an lae sin réimpi sínte
Bhí duilleabhar craobh ar ghéaga im thimpeall, Fiorthann is féar 'na shlaodach taoibh liom, Glasra fáis is bláth is luibheanna Scaipfeadh le fán dá chráiteacht smaointe
Bhí me cortha is an codladh dhom thraochadh Is shín me thoram ar cothrom sa bhféar glas In aice na gcrann i dteannta trinse, Taca lem cheann 's mo hanlaibh sínte
Ar cheangal mo shúl go dlúth le chéile, Greamaithe dúnta i ndúghlas néalta Is m'aghaidh agam foilithe ó chuile go sásta I dtaibhreamh d'fhuiling me an cuilithe cráite Chorraigh do lom do pholl go hae me Im chodladh go trom gan mheabhair gan éirim
BA GAIRID mo shuan nuair chualas, shíl me, An talamh máguaird ar luascadh im thimpeall, Anfa aduaidh is fuadach fíochmhar Is calaithe an chuain ag tuargaint tinte
Siolla dhom shúil dár shamhlaíos uaim Do chonairc me chúm le ciumhais an chuain An mhásach bholgach tholgach thaibhseach Chnámhach cholgach dhoirrgeach ghaibhdeach
A haeirde cheart má mheas me díreach, Sé nó seacht do shlata is fuílleach, Péirse beacht dá brat ag sraoilleadh Léi sa tslab le drab is ríobal
Ba mhuar ba mhiar ba fiain le féachaint Suas 'na héadan créachtach créimeach, B'anfa ceantair, scanradh saolta, A draid is a drandal mantach méirsceach
A Rí gach má
ba láidir líofa A bíoma láimhe is lánstaf inti Is comhartha práis 'na barr ar spíce Is comhachta báille in airde air scríofa
ACHT DÚIRT go doirrgeach d'fhoclaibh dána "Múscail, corraigh, a chodlataigh ghránna, Is dubhach do shlí bheith sínte id shliasta Is cúirt 'na suí is na mílte ag triall ann
Ní cúirt gan acht gan reacht gan riail, Ná cúirt na gcreach mar chleacht tú riamh An chúirt seo ghluais ó shluaite séimhe, Ach cúirt na dtrua, na mbua is na mbéithe
Is muar le maíomh ar shíolrach Éibhir Uaisle sí mar shuíodar d'aonghuth Dhá lá is oíche ar bhinn an tsléibhe I bpálás buíonmhar, Bruíon Mhaigh Gréine
Is daingean do ghoill sé ar shoilse an Rí Is ar mhaithibh a theaghlaigh thaibhsigh shí Is ar uimhir na buíne bhí ina ndáil Mar d'imigh gach díth ar chríochaibh Fáil
Gan sealbh gan saoirse ag síolrach seanda, Ceannas i ndlí ná cíos ná ceannphoirt, Scriosadh an tír is níl 'na ndiaidh In ionad na luibheanna acht flíoch is fiaile, An uaisle b'fhearr chum fáin mar leaghadar Is uachtar lámh ag fáslaigh shaibhre Ag fealladh le fonn is foghail gan féachaint d'fheannadh na lobhar 's an lom dá léirscrios
Is dochrach dubhach, mar dhiú gach daoirse, Doilbheadh dúr an dúcheilt dlíthe, An fann gan feidhm ná faighidh ó éinne Acht clampar doimhin is loighe chum léirscris, Falsacht fear dlí is fachnaoide airdnirt, Cam is calaois, faillí is fábhar, Scamall an dlí agus fíordhath fannchirt, Dalladh le bríb, le fís, le falsacht
FARA gach fíor is fuíoll níor fágadh, Dearbhadh díble ar bhíobla an lá sin Cúis dar ndóigh ná geobhairse saor thríd, Cnú na hóige á feo le faolraois Is easnamh daoine suíte ar Éire
Do mheath led chuimhne an síolrach daonna, Is folamh 's is tráite fágadh tíortha, An cogadh is an bás gan spás dá ndíogadh, Uabhar na rithe is ar imigh tar sáile An uair ná deineann sibh tuilleadh ina n-áit díobh
Is nár bhur n-iomad gan siorraigh gan síolrach Is mná ina muirear ar muir is ar tíorthaibh, Consaigh chorpartha is borrcaigh óga Is bunsaigh bhrothallach fola agus feola, Lóistigh liosta agus ligthigh shásta Is mórgaigh shioscaithe d'imigh i bhásta
Is trua gan toircheas tollairí 'on tsórt so, Is trua gan tormach brollaigh is bóta iad, Is minic iad ullamh an focal dá bhfaighidís Ag tuitim dá mogall is molaimse a bhfoighne
IS É CINNEADH le saoithe i gcríoch na comhairle, In ionad na daoirse d'inseadh dóibhsin, Duine don bhuíon so líonta i gcomhachta Ar thuitim 'on dílse shuíomh go Fódla
Tairgeann Aoibheall, croí gan claoinbheart, Cara na Muimhneach, síbhean Léithchraig, Scaradh le saoithibh sí na slua so, Scaitheamh ag scaoileadh daoirse i dTuamhain seo
Do gheall an mhíonla chaointais chóir seo Falsacht dlí do chloí go comhachtach, Seasamh i dteannta fann is fánlaig Is caithfidh an teann bheith ceansa tláith libh
Caithfidh an neart gan cheart so stríocadh Is caithfidh an ceart 'na cheart bheith suíte
Geallaimse anois nách clis ná comhachta, Caradas Miss ná Pimp ná comhalta Shiúlfas tríd an dlí seo 'o ghnáth Sa gcúirt 'na suífe an síolrach neámhdha
Tá an chúirt seo seasmhach feasta sa bhFiacail, Siúilse is freagair í, caithfidh tú triall ann, Siúil gan tafann go tapa ar do phriacail Siúil nó stracfad san lathaigh im dhiaidh thu"
DO BHUAIL sí crúca im chúl 's im chába Is ghluais chum siúil go lúbach láidir, Sciob sí síos me tríd na gleannta Cnoic Mhánmhuí is go binn an teampaill
Is deimhin go bhfeaca me ar lasadh le tóirsibh An teaghlach taitneamhach maiseamhach mórtach, Soilseach seasmhach lannamhail lómrach, Taibhseach tathagach daingean dea-dhoirseach
Chonairc me an tsíbhean mhíonla bhéasach Chumais 'na suí ar bhinse an tsaoirchirt, Chonairc me garda láidir luaineach Iomadach arracht tairngthe suas léi, Chonairc me láithreach láinteach líonta Ó mhullach go lár do mhná is do dhaoine, Chonairc me spéirbhean mhaorga mhallroisc Mhilis bhog bhéaltais mhéarlag mhealltach, Thaitneamhach shásta tháclach fionn 'Na seasamh in airde ar chlár na mionn
Bhí a gruag léi scaoilte síos go slaodach Is buaireamh suíte fíor 'na féachaint, Fuinneamh 'na radharc is faghairt 'na súile Is fiuchadh le draighean oilc aighnis fúthu, A caint dá cosc le loscadh cléibh Gan gíog 'na tost acht tocht dá traochadh
B'fhurast a rá gur bás ba rogha léi Is tuile gan tlás ag tál go trom léi, lna seasamh ar lár an chláir 'na saighead Is í ag greadadh na lámh 's ag fáscadh a ladhar
Insan uair a ghoil sí folcaí fíochmhar Is d'fhuascail osnaí gothaí a cainte d'imigh a smúit is d'iompaigh snó uirthi, Thriomaigh sí a gnúis is dúirt mar neosad: "MÍLE fáilte is gardas cléibh romhad 'Aoibheall, 'fháidhbhean ársa ón Léithchraig, A shoilse an lae 's a ré gan choimse, A shaibhreas saolta i ngéibheann daoirse, A cheannasach bhuach ó shluaite an aoibhnis, B'easnamh cruaidh thu i dTuamhain 's i dTír Luirc
Cúis mo cháis is fáth mo chaointe, Cúis do chráigh me is d'fhág me cloíte, Bhain dom threoir me is sheoil gan chiall me, Chaith mar cheo me dóite pianta Na sluaite imíos gan chríoch gan chaomhnadh Ar fuaid an tsaoil seo d'fhíorscoth béithe Ina gcailleacha dubha gan cumhdach céile Caite gan clú gan cionta claoinbhirt
Is aithnid dom féin sa méid seo 'om shiúlta Bean agus céad nár mhéin leo a dhiúltadh, Is mise ina measc, mo chreach mar táimse, d'imigh 'na spaid gan fear gan pháiste
Mo dhochar, mo dhó, mo bhrón mar bhíom Gan sochar gan seoid gan só gan síth Go doilbhir duaiseach duamhar díoch Gan codladh gan suan gan suairceas oíche, Acht maslaithe i mbuairt gan suaimhneas sínte Ar leabain leamh fhuar dár suaitheadh ag smaointe
A Cháidh na Carraige breathain go bíogthach Mná na Banba in anacra suíte, Ar nós má leanaid na fearaibh dá bhfuadar Ó, mo lagar, acht caithfeamna a bhfuadach
Is é am 'nar mhéin leo céile a phósadh An t-am nár mhéin le éinne góil leo, An t-am nárbh fhiú bheith fúthu sínte, Seandaigh thamhanda shúite chloíte
Dá dtuiteadh amach le teas na hóige Duine fán seacht ar theacht féasóige Cheangal le mnaoi, ní míntais thoghfaidh, Thaitneamhach shuíte 'o shíol ná d'fhoghlaim, Clódheas chaoin ná míonla mhánla A mb'eol di suí nó tíocht do láthair, Acht doineantach odhar nó donn doilíosach Chruinnigh le doghrainn cabhair nách cuí dho
Is é chráigh mo chroí is do scaoil gan chéill me Is d'fhág mo smaointe is m'intinn traochta, Tráite tinn mar taoim go tréithlag, Cásmhar cloíte ag caoi is ag géarghol An uair chím preabaire calma croíúil, Fuadrach fearamhail baramhail bríomhar, Stuama feasamhach seasmhach saoithiúil, Gruadheas greannmhar geanamhail gnaíúil, Nó buachaill bastalach beachanta bróigdheas, Cruacheart ceannasach ceapaithe córach Buaite ceannaithe ceangailte pósta Ag fuaid, ag cailligh, ag aimid, nó ag óinmhid, Nó ag suairle salach do chaile gan tionscal, Stuacach stailiceach aithiseach stúncach, Suaiteach sodalach foclach fáidhiúil, Cuardach codlatach goirgeach gráiniúil
Mo chreach is mo lot, tá molt míbhéasach, Caile na gcos is folt gan réiteach, Dá ceangal anocht 's é loisc go léir me Is ca bhfuil mo locht ná toifí réimpi
Créad an t-abhar ná tabhairfí grá dhom Is mé comh leabhair comh modhamhail, comh breá so
Is deas mo bhéal, mo dhéad 's mo gháire, Is geal mo ghné is tá m'éadan tláith tais, Is glas mo shúil, tá m'urla scáinneach, Bachallach búclach cúplach fáinneach, Mo leaca is mo ghnúis gan smúid gan smáchal, Tarraingte cumtha lonrach scáfar, Mo phíob, mo bhráid, mo lámha 's mo mhéaraibh Ag síorbhreith barr na háille ó chéile
Féach mo chom, nách leabhair mo chnámha, Níl me lom ná crom ná stágach, Seo toll is cosa agus colann nách nár liom Is an togha go socair fá cover ná tráchtaim
Ní suairle caile ná sreangaire mná me Acht stuaire cailce tá taitneamhach breá deas
Ní sraoill ná sluid ná luid gan fáscadh Ná smíste duirc gan sult gan sásamh, Lóiste lofa ná toice gan éifeacht Acht óigbhean scofa comh tofa is is féidir
DÁ MBEINNSE silte mar thuilleadh dhom chomharsain, Leadhbach liosta gan tuiscint gan eolas, Gan radhairc gan gliocas in imirt mo chóra, Mo threighid
cár mhiste me rith in éadóchas
Ní feacathas fós me i gcóngar daoine Ag faire ná ag tórramh óig ná chríonna, Ar mhachaire an bháire, an ráis ná an rince, I bhfarradh na dtáinte, ar bhántaibh líonta Acht gofa go sámh gan cháim ar domhan I gculaithe shásta ó bharr go bonn
Beidh a cheart im chúl do phúdar fillte, Starch is stiúir i gcúl mo chaidhpe, Húda geal gan ceal ribíní, Gúna breac 's a cheart rufaí leis
Is annamh go brách gan fásáil aerach Thaitneamhach bhreá lem cheárdán craorag Is an-iomdha luibheanna, craobhacha is éanla Im aprún síogach ríogach Cambrick, Sála cumtha cúnga córach Arda sleamhaine ar Screw fám bhróga, Búclaí is fáinní is lámhainní síoda Is fonsaí, práslaí is lásaí daora
Seachain ná síl gur scinnteach scáfar, Aimid gan ghaois ná naíondach náireach Eaglach uaigneach uallach fhiain me, Gealach gan ghuais gan stuaim gan téagar
I bhfalach ní raghainnse ó radhairc na gcéadta, Is ceannasach taibhseach m'aghaidh agus m'éadan, Is dearfa bhím dom shíorthaispeánadh Ar mhachaire mhín gach fíoriomána, Ag rince, báire, rás is radaireacht, Tinte cnámh is ráfla is ragairne, Aonach, margadh is Aifreann Domhnaigh Ag éileamh breathnaithe, ag amharc 's ag toghadh fir
Chaitheas mo chiall le fiach gan éifeacht, Dhalladar riamh me is d'iadar m'ae ionam Tar éis mo chumainn, mo thurraing, 's mo ghrá dhóibh, Tar éis ar fhuiling me d'iomada cránais, Tar éis ar chailleas le caitheamh na scálaí, Béithibh balbha is cailleacha cártaí
NÍL CLEAS dá mb'fhéidir léamh ná trácht air Le teacht ré ná tar éis bheith lán di, Um Inid ná um Shamhain ná ar shiúl na bliana Ná tuigim gur leamhas bheith ag súil le ciall as
Níor áil liom codladh go socair aon uair dhíobh Gan lán mo stoca do thorthaibh fám chluasa, Is deimhin nárbh obair liom troscadh le cráifeacht Is greim ná blogam ní shlogainn trí trátha, In aghaidh na srotha do thomainn mo léine Ag súil trém chodladh le cogar óm chéile, Is minic do chuaigh me ag scuabadh ón stáca, M'inginí is gruag fán luaithghrís d'fhágainn, Chuirinn an tsúist fá chúil na gaibhle, Chuirinn an ramhann go ciúin fán adhairt chúm, Chuirinn mo chuigíol i gcillín na hátha, Chuirinn mo cheirtlín i dtine aoil Ránaill, Chuirinn an ros ar chorp na sráide, Chuirinn sa tsop fúm tor gabáiste
Níl cleas acu siúd dá ndúras láithreach Ná hagrainn cúnamh an Deamhain go láidir
Is é fáth mo scéil go léir 's a bhrí Mar táim gan céile tar éis mo dhíchill, Fáth mo sheanchais fhada, mo phianchreach
Táim in achrann daingean na mblianta Ag tarraingt go tréan ar laethaibh liatha, Is eagal liom éag gan éinne 'om iarraidh
A Phéarla ó Pharthais screadaim is glaoim ort, Éiric m'anma ort, aicim thu is éim ort, Seachain ná scaoil me im shraoill gan aird Ná im chailligh gan chríoch gan bhrí gan bhláth, Gan charaid gan chloinn gan choim gan chairde Ar theallachaibh draighin gan feidhm gan fáilte
Dara fuil impe, tinte is toirneach
Dalladh me suíte, maíte im óinmhid, Sealbh gach só aige rógha gach diú Is ag ainimh na Fódla as comhair mo shúl
Tá sumach ag Saidhbh go saibhir sómach, Murainn i meidhir 's a haghaidh ar a nóchar, Mór is Mairsile i macnas múchta Is mórchuid magaidh orthu ag fachnaid fúmsa, Is giodamach sámh í Sláine is Síle, Sisile is Áine is ál 'na dtimpeall, Tuilleadh mar táid do mhná na tíre Is mise mar táim gan tál gan tsíolrach
Is fada gan feidhm is foighne dhomhsa é, Lagar 'om leaghadh is mo leigheas im chomhachta Maille le luibheanna díbhle dreoite Is arthanna draíochta chloífeas fós dom Buachaill deas nó gas ghalánta Is bhuafas ceart a shearc 's a ghrá dhom
Do chonarc go leor don tsórt dá dhéanamh Is chuirfinn i gcóir na cóngair chéanna
Is daingean an cúnamh ag dúbailt daoine Greamanna dh'úlla is púdar luibheanna, Magairlín meidhreach, meill na mbualtaibh, Taithigín taibhseach, toill na tuairte, Mealla na minseach, claíomh na mbunsach, An cumainín buí is an draíocht chum drúise, Duilleabhar dóite ar nós gur rún é Is tuilleadh dhon tsórt nách cóir a mhúnadh
B'iongantas muar i dTuamhain le chéile An bhruinneall so thuas ag buachant céile, Is d'inis sí dhomhsa, ar ndóigh tré rún, Um Inid is í pósta ó bhord na Samhan Nár ibh is nár ól an fóntach fionn Acht cuile na móna dóite ar lionn
Is fada me ag foighneamh, faighimse fuascailt, Seachain ar mhoill me, saighead chum luais é, Mura bhfuil leigheas dom threighid id chuairdse Cuirfidh me faghairt i bhfeidhm más cruaidh dom"
PREABANN anuas go fuadrach fíochmhar Seanduine suarach is fuadach nimhe fé, A bhaill ar luascadh is luais anáile air, Draighean is duais ar fuaid a chnámha, Ba dearóil an radhairc go deimhin don chúirt é, Ar bord 'na thaibhse im eisteacht dúirt sé: "DOCHAR is díobháil is síorchrá cléibh ort, A thoice le místáid 'o shíol gá is déirce
Is dóch nách iongantas laigeacht na gréine Is fós gach tubaist dár imigh ar Éire, Mar mheath gach ceart gan reacht gan dlí againn, Ár mba bhí bleacht gan lacht gan laoigh acu, Is dá dtagadh níos mó do mhóirscrios tíortha Is gach faisean dá nócht ar Mhóir 's ar Shíle
A thoice gan chríoch nách cuimhin le táinte Olcas na síolrach daoine ó dtáingis, Gan focal le maíomh id shinsear gránna Acht lopaigh gan bhrí, lucht míre is mála
Is aithne dhúinne an snamhaire is athair dhuit, Gan charaid gan chlú gan chúl gan airgead 'Na leibide liath gan chiall gan mhúnadh, Gan mheidir gan mhias gan bhia gan anlann, Gan faice ar a dhrom 's a chabhail gan cóta Acht gad ar a chom 's a bhonn gan bróga
Creididh, a dhaoine, dhá ndíoltaí ar aonach Eisean 's a bhuíon, tar éis íoc gach éilimh, Dar colann na naoimh ba dícheall muar dho Pota maith dí lena fhuílleach d'fhuascailt
Nách muar an tóbhacht 's an gleo i measc daoine Truaire 'od shórt gan bhó gan chaora, Búclaí id bhróga is clóicín síoda ort Is ciarsúir póca ag góil na gaoithe ort, Dallair an saol go léir led thaibhse, Is aithnid dom féin tu ar dtaobh le caidhpe
Is deacair dhom labhairt, do lom is léir dhom, Is fada do dhrom gan cabhair ón léine, Is togha drochdhuine do thuigfeadh 'na gá thu Is feabhas do rufa led mhuinthirle cáimric
Tá canbhás saor chum sraod go bhásta Is cá bhfios don saol nach Stays é 'ot fháscadh, Feiceann an tír ort frinse is fáinne Is ceileann do laimhinne grís is gága
Acht aithris ar bord nó inneosad féin é, An fada nár ól tú deoir led bhéile
A chonartaigh bhoicht na gcos gan ionladh, Dochar id chorp le Bucks gan anlann
Is furas dar liom dod chúl bheith taibhseach, Chonarc lem shúile an chúil 'na loigheann tú: Garbh ná mín ní síntear fúd ann, Barrach ná líon dár sníomhadh le tuirne, Acht mata 'na smuirt gan chuilt gan chlúdadh, Dealamh gan luid gan phluid gan tsúsa, I gcomhar bhotháin gan áit chum suí ann, Sú sileáin is fáscadh aníos ann, Fiaile ag teacht go fras gan choimse Is rian na gcearc air trasna scríofa, Lag ina dhrom is na gabhla ag lúbadh Is clagarnach dhonn go trom ag tuirlingt
A Chumainn na bhFáidh nách ard do labhair sí, Gustalach gálbhach gártha ghabhann sí I ndathaibh i gcóir 's i gclóca síoda, Faire go deo arú
fóill cár fríodh é
Aithris cá bhfaigheann tú an radharc so mhaíonn tú Is aithris cár thuill tú an leadhb gan bhrí seo
Is deacair a shuíomh gur fríodh go cóir iad, Is gairid ó bhís gan síol an orlaigh
Aithris cá bhfuair tú luach do húda Is aithris cá bhfuair tú luach do ghúna, Acht leagaimíd uainn mar ghluais an cóta Is aithris cá bhfuair tú luach na mbróga
'AOIBHEALL cheannasach charthanach chomhachtach Guím thu, gairim thu, freagair is fóir me
Is fíor gur feasach me farairí Fódla Suíte greamaithe ag sladairí 'on tsórt seo
Lámh mo charad
Is aithne dhom comharsa, Láimh le baile agam, gairid do chóngar, Buachaill soineanta, srimile sóntach Is buaileadh duine acu chuige mar nóchar
Is searbh lem chroí an uair chím im radhairc í, A gradam, a críoch, a poimp 's a taibhse, Sealbhach bó aici is eorna ag fás di Is airgead póca is ór idir lámha aici
Chonairc me inné í ar thaobh na sráide, Is cumasach tréan an léire mná í, Malfaire másach mágach magúil, Marbh le cámas, lán do ladús
Marach gur claon liom éad do mhúscailt, Scannal do scéamh ná scéalta scrúdadh, B'fhurast dom insint cruinn mar chuala An cuma 'na mbíodh sí sraoillte suaite Stracaithe ar lár is gáir 'na timpeall, Caite ar an sráid nó i stábla sínte
Mairfidh a tásc is tráchtfar choíche Ar mharbhna, ar cháil, ar gháir a gníomhartha In Íbh Breacáin an aráin 's an fhíona, I dTíortha 'Calláin na mbánta míne, Ag ísle is ársa Mháinse is Inse, Chill Bhreacáin, an Chláir is Chuinche, Ag consaigh ainmhí Thradaí an phónra Is fionsaigh fhalchaí Chreatlaí an chorda
Faire ba claon í tar éis a ndúirt me, Ghlacfainn gur saor í féna cionta, Acht bheirim don phláigh í lá mar chínn í Leagaithe láimh le Gáras sínte, Caite ar an ród gan orlach fúithi Ag gramaisc na móna ar bhóithre Dhúire
M'iongantas ann os cheann mo chéille Is crithim go fann le scanradh an scéil seo, Ise bheith seang nuair theann gach éinne í Is druidim le clann nuair shantaigh féin é
Is mór na grásta é ag rá na mbriathra, Nóimint spáis níor ghá le hiarraidh, Ó léadh ar bord di os comhair na coinnle An tEgo Vos so d'ordaigh Íosa, Gur shéid sí lacht go bleacht 'na cíochaibh Acht naoi mí beacht is seachtmhain chinnte
BREATHAIN gur baol don té tá scaoilte Ceangal go héag fá thaobh don chuing seo, I sealbh gach saoth is éad dá shuaitheadh, In aisce, mo léan, mo léann ní bhfuair me
Is feasach don taobh seo 'on tsaol mar bhí me Sealad dom réim 's dom laethaibh roimhe seo, Leitheadach láidir lán do shaibhreas, Eisteas le fáil is fáilte im theaghlach, Caraid i gcúirt is cúnamh dlí agam Ceannas is clú agus comhar na saoithe, Tathag im chaint is suim is éifeacht, Talamh is maoin ag suíomh mo chéille, M'aigne síoch is m'intinn sásta, Chailleas le mnaoi mo bhrí is mo shláinte
Ba taitneamhach leabhair an crobhaire mná í, Bhi seasamh is com is cabhail is cnámha aici, Casadh 'na cúl go búclach trilseach, Lasadh 'na gnúis go lonrach soilseach, Cuma na hóighe uirthi is só ina gáire Is cuireadh ina cló chum póige is fáilte
Acht chreathas le fonn gan chonn gan chairde Ó bhaitheas go bonn go tabhartha i ngrá dhi
Is dearbh gan dabhta ar domhan gur díoltas Danartha donn, dom thabhairt ar m'aimhleas, d'fhearthain go trom, ar bhonn mo ghníomhartha, Ó fhlaitheas le fonn, do lom 'na líon me
Do snamanadh suíte snaidhm na cléire Is ceangladh sinn i gcuing re chéile, Ghlanas gan chinnteacht suim gach éilimh Bhaineas le baois gan ghaois an lae sin
Cothrom go leor, níor chóir me cháineadh, Stopas an gleo bhí ag cóip na sráide, Bacaigh go léir, bhí an cléireach sásta, An sagart ró-bhaoch is b'fhéidir fáth leis
Lasamair toirse is comharsain cruinn ann Is leagadh ar bordaibh mórchuid bídh chúinn, Clagarnach cheoil is ól gan choimse Is chaitheadar cóisir mhórtach mhaíteach
MO DHÍTH gan easpa nár tachtadh le bia me An oíche baisteadh nó as sin gur iarr me Síneadh ar leabain le ainnir do liath me Is scaoil le gealaigh gan charaid gan chiall me
Is é tásc do gheobhainn ag óg 's ag aosta Gur breallán spóirt ag ól 's ag glaoch í I mbotháin ósta is boird dá bpléascadh, Ar lár 'na lóiste ag pósta is aonta
B'fhada dhá mheilt a teist 's a tuairisc, B'fhada gur chreid me a bheag ná a mhuar dhe, B'eaglach le gach beirt dá gcuala é Go rachainn im pheilt im gheilt gan tuairisc
Fós ní ghéillfinn, caoch mar bhí me, Do ghlór gan éifeacht éinne mhaígh é, Acht magadh nó greim gan feidhm gan chéill Gur aithris a broinn dom deimhin gach scéil
Níor chúrsaí leamhais ná durdam bréige é, Dúirt bean liom go ndúradh léithi é, Acht labhair an bheart i gceart 's in éifeacht Bhronn sí mac i bhfad roimh ré orm
MO SCANRADH scéil, gan féith 'om chroí air, Clann dá dtéamh dhom tar éis na hoíche, Collóid anfach ainigí scólta, Bunóc ceangailte is bean an tí breoite, Posóid leagaithe ar smeachaidí teo acu, Cuinneog bhainne dhá greadadh le fórsa Is mullach ar láinmhiais, báinbhia is siúicre, Ag Murainn Ní Cháimliath, báinlia an chrúca
Bhí coiste cruinnithe ag tuilleadh dom chomharsain Chois na tine is ag siosarnach dhomhsa Scaoilid cogar i bhfogas dom eisteacht "Míle moladh le Solas na Soilse, Bíodh nách baileach a d'aibigh an chré seo Chímse an t-athair 'na sheasamh 'na chéadfa, An bhfeiceann tú, a Shaidhbh 'rú, loigheamh a ghéaga A dheilbh gan droinn, a bhaill 's a mhéaraibh, Cumas na lámh ba dána doirne, Cuma na gcnámh is fás na feola " Cheapadar cruinn gur shíolraigh an dúchas Maise mo ghnaoi agus íor mo ghnúise, Feilleadh mo shrón is glónradh m'éadain, Deiseacht mo chló, mo shnó agus m'féachaint, Leagadh mo shúl is fiú mo gháire Is as sin do shiúil ó chúl go sála é
AMHARC ná radhairc ní bhfaighinnse 'on chréice, "Is baileach gan leigheas do mhillfeadh gaoth é", Ag cuideachta an teaghlaigh i bhfeighil mo chaochta, "Siolla dhá laghad di leaghfaidh an créatúir"
Do labhras garg is d'agras Íosa, Is stollta garbh do bhagras gríosach, d'fhógras fearg le ainbhios cainte Is dóch gur chreathadar cailleacha an tí romham
Ar leisce an achrainn leagadar chúm é, "Beir go haireach air, seachain ná brúigh é, Is furas é shuaitheadh, luaisc go réidh é, Turraing do fuair sí ruaig roimh ré é, Seachain ná fáisc é, fág 'na loighe é, Is gairid an bás do is gearr do raghaidh sé, Dá maireadh go lá idir lámha ina chló, Is an sagart ar fáil, níorbh fhearr a bheith beo"
Do bhaineas an tsnaidhm dá chuibhreach cumhdaigh, Bhreathain me cruinn é sínte ar ghlún liom, Amuaireach, d'airigh me tathagach tamhanda é, Fuair me feargach fearsadach lúfach, Láidir leathan mo leanbh 'na ghuaille, Sála daingeana is an-chuid gruaige air, Cluasa cruinnithe is ingní fásta, Chruadar a uilleanna, a chroibh is a chnámha, d'aibigh a shúile is fiú a pholláirí Is d'airigh me a ghlúine lúfach láidir, Coileán cumasach cuisleannach córach, Folláin fulangach fuinneamhach feolmhar
SCREADAIM go hard le gáir na tíre Is leagaim dod láthair cás na ndaoine, Breathain go caoin is bí truamhéileach Beannaibh a gcinn is suim a gcéille
Athraigh an dlí seo, cuing na cléire, Is ainic an bhuíon nár fríodh sa ngéibheann
Má lagaigh an síolrach díonmhar daonna I dtalamh dath-aoibhinn fhíorghlas Éireann, Is furas an tír d'athlíonadh 'o laochaibh d'uireasa a nguí gan bhrí gan éifeacht
Ca bhfuil an gá le gáir na bainse, Cartadh biotáille is pá lucht sainte, Sumaigh ar bord go fóiseach taibhseach, Glugar is gleo acu is ól dá shaighdeadh Ó d'aibigh an t-abhar do bhronn Mac Dé Gan sagart ar domhan dá dtabhairt dá chéile
Is leathanmhar láidir lánmhear léadmhar Fairsing le fáil an t-álbach saor seo
Is minic do chímse bríomhar borrtha Cumasach líonta i gcroí 's i gcóir iad, Créim ní fheicim ná doille ná caoiche I léim ar leithre dár hoileadh ó mhnaoi ar bith, Is mó is is mire is is teinne is is tréine I gcló is i gclisteacht ná dlisteanaigh éinne
Is furas a luaimse d'fhuascailt suíte Is duine acu an uair seo ar fuaid an tí seo
An bhfeiceann tú thall go ceansa ciúin é
Deisigh anall i dteannta an bhuird é, Breathain go cruinn é, bíodh gurab óg é, Is dearfa suíte an píosa feola é, Is preabaire i dtoirt i gcorp 's i gcnáimh é Ca bhfuil a locht i gcois ná i láimh dhe
Ní seirgtheach fann ná seandach feosach, Leibide cam ná gandal geoiseach, Meall gan chumadh ná sumach gan síneadh é Acht lansa cumasach buinneamhach bríomhar
Ní deacair a mheas nách spreas gan bhrí Bheadh ceangailte ar nasc, ar teasc ag mnaoi, Gan chnáimh gan chumas gan chuma gan chom Gan ghrá gan chumann gan fuinneamh gan fonn Do scaipfeadh i mbroinn aon mhaighre mná Le catachas draighean an groighire breá, Mar chuireann sé i bhfeidhm gan mhoill gan bhréig Le cumas a bhaill 's le loigheamh a ghéag Gur crobhaire é crothadh go cothrom gan cháim Le fonn na fola is le fothrom na sláinte
LEIS sin ná iarrsa a Riagain réaltach Meilleadh mar iad le riail gan éifeacht, Scaoil a chodladh gan chochall gan chuibhreach Síol an bhodaigh 's an mhogallfhuil mhaíteach, Scaoil fá chéile do réir nádúra An síolbhach séad 's an braon lábúrtha, Fógair féilteach tré gach tíortha d'óg is d'aosta saorthoil síolraigh
Cuirfidh an dlí seo gaois i nGaelaibh Is tiocfaidh an brí mar bhí ina laochaibh, Ceapfaidh sé com is drom is doirne Ag fearaibh an domhain mar Gholl Mac Morna, Gealfaidh an spéir, beidh éisc i líonta Is talamh an tsléibhe go léir fá luibheanna, Fir agus mná go brách dá bhíthin Ag seinm do cháil le gardas aoibhnis"
TAR ÉIS bheith tamall don ainnir ag eisteacht Léim 'na seasamh go tapa gan foighne, Labhair sí leis agus leise 'na súile Is rabhartaí feirge feille aici fúthu
"DAR CORÓIN na Carraige marach le géilleadh Dhod chló dhod ainnise is d'easnamh do chéille Is d'am na hurraime 'on chuideachta shéimh seo An ceann lem ingin do sciobfainn dod chaolscrog, Do leagfainn anuas do thuairt fán mbord tu Is b'fhada le lua gach cuaird dá ngeobhainn ort, Stróicfinn sreangaibh do bheatha le fonn ceart Is sheolfainn t'anam go Acheron tonntach
Ní fiú liom freagra freastail do thabhairt ort, A shnamhaire fleascaigh nách aithis do labhartha, Acht neosad feastain do mhaithibh na cúirte An nós ar cailleadh an ainnir nárbh fhiú thu
Do bhí sí lag gan ba gan puntaibh, Bhí sí i bhfad gan teas gan clúdadh, Cortha dá saol ar strae dhá seoladh Ó phosta go piléar gan gaol gan cóngas, Gan scíth gan spás do lá ná dh'oíche Ag stríocadh an aráin ó mhná nár chuí léi
Do gheall an fear seo dreas socúil di, Gheall an spreas di teas is clúide, Cothrom glan is ba le crú dhi Is codladh fada ar leabain chlúimh di, Teallaí teo agus móin a daoithin Is ballaí fód gan lóithne gaoithe, Fothain is díon ón sín is ón spéir di Is olann is líon le sníomh chum éadaigh
Do b'fheasach dhon tsaol 's don phéist seo láithreach Nách taitneamh ná téamh aon phioc grá dho Cheangail an péarla maorga mná so, Acht easnamh go léir, ba déirc léi an tsástacht
Ba dubhach an fuadar suairceas oíche, Smúit is ualach, duais is líonadh, Lúithní lua agus guaille caola Is glúine crua comh fuar le oighre, Cosa feoite dóite ón ngríosaigh Is colann bhreoite dhreoite chríonna
An bhfuil stuaire beo ná feofadh liath Ag cuail dá shórt bheith pósta riamh Nár chuartaigh fós fá dhó le bliain Cé buachaill óg í, feoil nó iasc, 'S an feoiteach fuar seo suas léi sínte Dreoite duairc, gan bhua gan bhíogadh
Óch, cár mhuar dhi bualadh bríomhar Ar nós an diabhail de uair gach oíche
Ní dóch go dtuigir gurb ise ba chiontach Ná fós go gclisfeadh ar laige le tamhandacht, An maighre mascalach carthanach ciúintais, Is deimhin go bhfeaca sí a mhalairt do mhúnadh
Ní labharfadh focal dá mb'obair an oíche Is thabharfadh cothrom do stollaire bríomhar, Go brách ar siúl níor dhiúltaigh riamh é Ar chnáimh a cúil 's a súilibh iata
Ní thabharfadh preab le stailc mhíchuíosach, Fobha mar chat nó sraic nó scríob air, Acht í go léir 'na slaod comh sínte Taobh ar thaobh 's a géag 'na thimpeall, Ó scéal go scéal ag bréagadh a smaointe Béal ar bhéal 's ag méaracht síos air
Is minic do chuir sí a cos dtaobh anonn de Is chuimil a brush ó chrios go glún de, Sciobadh an phluid 's an chuilt dá ghúnga Ag spriongar 's ag sult le moirt gan subhachas
Níor chabhair di cigilt ná cuimilt ná fáscadh, Fobha dá hingin, dá huilinn ná a sála, Is nár dom aithris mar chaitheadh sí an oíche Ag fáscadh an chnaiste 's ag searradh 's ag síneadh, Ag feacadh na ngéag 's an t-éadach fúithi, A ballaibh go léir 's a déid ar lúthchrith, Go loinnir an lae gan néall do dhubhadh uirthi Ag imirt ó thaobh go taobh 's ag únfairt
NÁCH FURAS don lobhar so labhairt ar mhná Is gan fuinneamh 'na chom ná cabhair na chnámha
Má d'imigh an mhodhamhail bhí trom 'na ghá Is gur deineadh an fhoghail seo, gabhaimse a páirt
An bhfuil sionnach ar sliabh ná iasc i dtráigh Ná fiolar le fiach ná fiaigh le fán Comh fada gan chiall le bliain ná lá Do chaitheamh gan bia 's a bhfiach le fáil
An aithnid díbh féin sa tsaol so cáil An t-ainmhí claon ná an féithid fáin Do phiocfadh an chré ná an fraoch ná an fál Is fiorthann go slaodach is féar le fáil
Aithris gan mhoill, a chladhaire chráite, Freagair me, faighimse feidhm id ráite
Ca bhfuil do dhíth ag suí chum béile Ar caitheadh le mí aici i dtíos na féile
An laigede an chúil nó an lúide an láithreach Fiche milliún má shiúil le ráithe ann
Mairg id cheann, a sheandaigh thamhanda, An eagal leat ganntan am do dhúla
An dóch, a ghliogaire buile, gur baol leat Ól na Sionainne tirim nó a taoscadh, Trá na farraige is tarraingt an tsáile Is clár na mara do scaipeadh le scála
Breathain in am ar leamhas do smaointe Is ceangail do cheann le banda thimpeall, Seachain i dtráth, ná fág do chiall Le eagla mná bheith fáilteach fial; Dá gcaitheadh sí an lá le cách dá riar Bheadh tuilleadh is do sháithse ar fáil 'na ndiaidh
Mo chumha, mo chrá, ba bhreá sin éad Ar lúbaire láidir lánmhear léadmhar, Shantach sháiteach shásta sheasmhach, Ramsach ráflach rábach rabairneach, Lascaire luaimneach, cuartóir coimseach, Balcaire buan nó buailteoir bríomhar, Acht seanduine seanda cranda créimeach, Feamaire fann is feam gan féile
IS MITHlD dom chroí bheith líonta 'o léithe Is m'iongantas trí gach smaointe baotha, Cad do bheir scaoilte ó chuibhreach céile In eaglais sinsir suim na cléire
Mo chrá gan leigheas, mo threighid 'om fháscadh, Is láidir m'fhoighne is laghad mo ráige, Is méad a mbíom ar díth gan éinne Is mian ár gcroí fá shnaidhm na héide
Nách bocht an radhairc do mhaighdin ghrámhar Toirt is taibhse a mbaill, 's a mbreátha, Bloscadh a n-aghaidh agus soilse a ngáire, Corp is coim is toill ar táimhchrith, Úireacht, áilleacht, bláth is óige, Ramhadas cnámh is meáchant feola, Martas trom is drom gan suaitheadh, Neart gan dabhta is fonn gan fuaradh
Bíonn sealbh gach só acu ar bhord na saoithe, Earra agus ór chum óil is aoibhnis, Clúimh chum loighe acu is saill chum bídh acu, Plúr is milseacht, meidhir is fíonta, Is gnáthach cumasach iomadach óg iad Is tá 'fhios againne gur fuil is gur feoil iad
Cumha ní ghlacfainn le cafairí coillte, Snamhairí galair ná searraigh gan soilse, Acht marlaí bodacha, tollairí tréana I dtámhaíl chodlata is obair gan déanamh
CREIDIM gan bhréig gur mhéin le roinnt díobh Feilleadh le féile, daor ní bheinnse, Cothrom ní cóir an t-ord le chéile Chrochadh le corda, ghóil ná dhaoradh, Bás na droinge go deimhin ní ghráfainn, Lán na loinge chum duine ní bháfainn
Cuid acu bíodh gur ríocaigh riamh iad Is cuid acu bhíos gan ríomh gan riail leo, Cinntigh chrua gan trua gan tréithe, Fíochmhar fuar is fuath dho bhéithe
Tuilleadh acu tá níos fearr ná a chéile Tuilte le grá is le grásta féile; Is minic a buaitear buaibh is gréithe Cuigeann is cruach do chuaird na cléire, Is minic lem chuimhne maíodh a dtréithe Is iomad a ngníomhartha fíorghlic féithe, Is minic do chuala ar fuaid na tíre Siosarnach luath dá lua go líonmhar Is chonairc me taibhseach roinnt dá ramsa Is uimhir dhá gcloinn ar shloinnte falsa
Baineann sé fáscadh as lár mo chléibhse A gcaitear dá sláinte ar mhná treasaosta; Is turraing sa tír chum díth na mbéithe Ar cuireadh gan bhrí dhon tsíolrach naofa, Is dealamh an diachair dianghoirt d'Éire Ar chailleamair riamh le riail gan éifeacht
Fágaim fúdsa, a chnú na céille, Fáth na cúise is cumha na cléire, Is meallta millte loighid dom dhóighse, Is dall gan radharc me soilsigh m'eolas
Aithris ós cuimhin leat caint na bhfáidhe Is abstail an Rí ba bhíogthach ráite, Ca bhfuil na comhachta d'ordaigh an dúla Is calcadh na feola i gcoróin na cumha seo
Pól dar liom ní dúirt le éinne An pósadh dhiúltadh acht drúis do shéanadh, Scaradh led ghaol, dá mhéid do ghnaoi, Agus ceangal led shaol is claobh led mhnaoi
Is obair gan bhrí do mhnaoi, mar táimse, Focail an dlí seo shuíomh dhod láthair, Is cuimhin leat féin, a phéarla, an Taibhse, Suíomh gach scéil is léir dhuit soilseach, Binnghuth buan is bua na mbréithre Is caint an Uain ná luafar bréagach, Dia nárbh áil leis máthair aonta Is riail gach fáidhe i bhfábhar béithe
GUÍM go hard tu, 'fáidhbhean tsíthe, A shíolrach neámhdha 'o bharr na ríthe, A shoilse glóire, a choróin na sluaite, Eist lem ghlórsa, fóir is fuar dhúinn
Meáigh an t'intinn díth na mbéithe Is práinn na mílte brídeach aonta Is toicibh mar táid ar bhráid a chéile Ag borradh is ag fás mar ál na ngéanna
An t-ál is lú atá ag siúl na sráide, Garlaigh dhubha tá giúnnach gránna, An aga dá laghad má gheibhid a ndóthain Glasra, meidhg is bleaghdair, borrfaid d'urchar nimhe le haois gan éifeacht, Tiocfaidh na cíocha, scinnfid, scéithfid
Scalladh mo chléibh, is baoth mo smaointe Ag tagairt ar chéile i gcaorthaibh tinte, Is deacair dhom súil le subhachas d'fháil Is gan fear in aghaidh triúir sa Mumhain dá mná
Ó tharla an ceantar gann seo gámhar, Fáintibh fann 's an t-am seo práinneach, Fódla folamh is fothrom ag fiaile Is óige an phobail ag cromadh is ag liathadh, Aonta fada go dealamh ná foighnigh Dh'éinne ar thalamh is fear éigin faighimse, Ceangail i dtráth go tláith fán úim iad Is as sin go brách acht fágthar fúinne iad"
D'EIRGHE an mhánla ar bharr an bhinse, Shoilsigh an lá is an áit ina timpeall, B'álainn óg a cló is a caoindreach, B'ard a glór, ba bheo is ba bhíogthach, d'fháisc a doirne is d'ordaigh deimhneach Báille ar bord ag fógairt Silence, Dúirt a béal bhí ag séideadh soilse, An chúirt go léir go faon ag eisteacht: "GHEIBHIMSE díreach brí chum buaite Is feidhm id chaintse, a bhrídeach bhuartha, Chím 's is dóch gur dóite an radharc liom Síolrach Órla, Mhóire is Mheidhbhe, An seifteoir caol 's an créatúir cladhartha An ceisteoir claon 's an déirceoir daigheartha, Sú na táire is tál na coimse Ag súil le sárfhuil sámh na saoithe
Achtaimíd mar dhlí do bhéithe An seacht fó thrí gan cuibhreach céile Tharraingt ar cheann go teann gan trua Is a cheangal don chrann seo i dteannta an tuama
Bainigí lom de a chabhail 's a chóta Is feannaigí a dhrom 's a chom le corda
'On chuid acu tharla báite i mblianta Is cheileann go táir an tairne tiarpa, Chuireas amú gan subhachas d'éinne Buile na hútha is lúth a ngéaga, Mheilleas a gcáil is fáil ar mhnaoi acu Ag feitheamh gan fáth ar bharr na craoibhe, Fágaim fúibhse tionscailt páise, A mhná na dúla, dubhadh le dálgas, Ceapaigí fíornimh tinte is tairnibh, Caithigí smaointe is intleacht mná leis, Cuiridh bhur gcomhairle i gcomhar le chéile Is tugaimse comhachta an fórsa dhéanamh, Bheirim gan spás díbh páis na gciantach Is beag liom bás gan barrghoin pian dóibh
NÍ CHUIRIMSE i bhfáth 'o bharr mo chainte An foirfeach fálta cáslag cloíte, An gabhal gan gotha ná an gola gan geall suilt, Toll gan toradh ná an tormach falsa, Acht léigthear an óige i gcóir chum síolraigh Is déanadh an sórt seo clóca is díon dóibh
Is minic do chímse righinsigh bhaotha Ag tuitim le tíos is bímse baoch dhíobh, Gofa le mná do lá agus d'oíche Ag cosnamh a gcáil 's ar scáth a ngníomhartha, Ag seasamh 'na bhfeighil 's a bhfeidhm go fálta, A n-ainm ar chloinn is bheinnse sásta
CHUALA siolla is do cuireadh i bhásta é, Is fuath liom baineannach iomadach ráiteach, Labhair go réidh is glaoigh go híseal, Bas ar do bhéal is baol bheith cainteach
Seachain go fóill na comhachtaigh íogmhar Is caithfid siad pósadh fós pé chífeas, Tiocfaidh an lá le lánchead comhairle Is cuirfidh an Pápa lámh na gcomhacht air, Suífidh an chuideachta ar thubaist na dtíortha Is scaoilfear chugaibh fá urchall cuibhrigh Fiantas fola agus fothrom na feola Is mian bhur dtoile, na tollairí teo so
Aon duine eile dár hoileadh ó mhnaoi ar bith, Léigh a ndeirim is feicim do bhíogadh, Ar shlí mo chumais ná fuiling i gcaoi ar bith Sraoill gan urraim ná Murainn i mbríste, Acht leanaig sa tóir na feoitigh liatha Is glanaigí Fódla ón sórt so fiaile
CAITHFEADSA gluaiseacht uaibh chum siúil, Is fada mo chuairdse ar fuaid na Mumhan, An turas tá romham ní fhónann moill do Is iomad dom ghnó anso fós gan eisteacht
Casfaidh me arís 's is fíor nách fáilteach, d'fhearaibh nách binn mo thíocht don áit seo
An chuid acu atá go táir 'na smaointe, Foireann nách foláir leo a gcáil bheith sínte, Mhaíos le fothrom a gcothrom ar bhéithe, chífe an pobal a gcogar 's a sméideadh
Is taitneamhach leo is is dóil gur laochas Scannal na hóige pósta is aonta, Mian a dtoile ní sporann a gcionta, Bréantas fola ná borradh na drúise, Taitneamh don ghníomh ná fíoch na féithe Acht magadh na mílte ag maíomh na n-éachta
Ní saint dá só bheir leo na céadta Acht caint is gleo agus mórtas laochais, Mustar is ábhacht is ráig gan riail Is a gcumas go tláith gan tál gan triall, Go tuisealach tarrlag támh 'na n-iall Is cuthach le gá ar a mná ina ndiaidh
Glacfad go réidh an méid seo láithreach, Caithfidh me géilleadh 'o mhéid mo phráinneach, Cuirfidh me an bhuíon so i gcuing 's in úim Nuair thiocfaidh me arís sa mí seo chúinn"
DO BHREATHAIN me cruinn an ríbhean réaltach, Lagaigh mo chroí le linn bheith réidh dhi, d'airigh me dásacht ghránmhar éigin Is pairithis bháis im chnámha is im chéadfa, Chonairc me an tír 's an tíos ar luascadh Is fuinneamh a cainte ag rince im chluasa
Tagann an bíoma bíogthach báille Is leathain mo líthe ar shíneadh a láimhe, Tharraing ar chluais go stuacach storrtha Stracaithe suas léi ar uachtar boird me
Preabann an báb so chráigh an t-aonta, Greadann a lámha is is ard do léim sí, Is aibigh adúirt, "a chrústa chríonna, Is fada me ag súil led chúlsa chíoradh
Is minic do slaíodh thu, a chroí gan daonnacht, Is mithid duit stríocadh 'o dhlí na mbéithe
Cosaint cá bhfaighidh tú in aghaidh na cúise
Focal níor thuill tú a leadhb gan lúthchlis
Ca bhfuil do shaothar saor le suíochant
Ca bhfuil na béithe baoch dod ghníomhartha
Breathainse a bhaill seo, a mhaighdean mhaorga, Ainimh ní bhfaighimse mhill ar bhéithe é, Breathain go cruinn a ghnaoi is a ghéaga Ó bhaitheas a chinn go boinn a chaolchos
Bíodh gurb ainmheach an-mhíchumtha é Chímse ceangailte a bharra gan diúltadh, Gile ní ghráfainn, b'fhearr liom buí é, Is cuma na gcnámh ní cháinfinn choíche
Duine a mbeadh dronn 'na dhrom is fána Is minic sin togha fir cromshlinneánach, Is minic sin gambach lansa gníomhach Is ioscada cam ag strampa bríomhar
Is fáthaibh foilitheach uireaspach éigin d'fhág an doirfeach foirfe in aonta Is méid a cheana idir mhaithibh na tíre, A réim le sealad i gcaradas daoine Ag seinm ar cheolta, spórt is aoibhneas, Imirt is ól ar bhord na saoithe I gcomhar na foirinne fuineadh as féile An snamhaire
b'fhurus dom urraimse ghéilleadh
Is taibhseach taitneamhach tairbheach tréitheach Meidhreach meanmnach a ainm 's is aerach
Ainmhí 'od shórt níor ordaigh an Tiarna Geanmnaí fós i gcóngar liaithe, Creathaim go bonn le fonn do dhaortha Is gairid an chabhair do labhartha baotha, Is coir mós díreach, suíte an t-éadan, Deich fó thrí gan cuibhreach céile
EISTIG liomsa, a chlú na foighne, Faighimse cúnamh i gcúis na maidhme, An crá is an dúla mhúch gan bhrí me, A mhná na muirne, is rún liom íoc air
Cúnamh adeirim libh, beirig air, tóg é, 'Úna, goirim thu is faigh dhom an corda, Ca bhfuil tú, 'Áine, ná bí ar iarraidh, Ceangailse, a Mháire, a lámha ar dtaobh thiar dhe, A Mhurainn, a Mheidhbh, a Shaidhbh 's a Shíle, Cuirigí i bhfeidhm le daighearthaibh díocais Barr gach scóla d'ordaigh an tsíbhean, Báidh sa bhfeoil gach corda snaidhmeach, Tomhais go fial na pianta is crua Le tóin 's le tiarpa Bhriain gan trua ar bith, Tóg na lámha is ardaigh an sciúirse, Is sómpla sámh é, a mhná na muirne, Gearraigí doimhin, níor thuill sé fábhar, Bainigí an leadhb ó rinn go sáil de, Cloistear a chlinn i gcríochaibh Éibhir Is critheadh a gcroí insna críontaigh aonta
IS CIALLMHAR ceart an t-acht é, sílim, Bliain an aicht seo is ceart é scríobh dhúinn, Réitigh, ceil nó goid, do sceimhle, Céad is deich fó leith as míle, Dúbail ceart an freastal fuílligh, Is thuirling mac an tseachtmhain roimhe sin"
Glacann sí an peann 's mo cheann so suaite Ar eagla m'fheannta is scanradh an bhuailte, An aga do bhí sí ag scríobh an dáta Is maithibh an tí aici suíte ar gardain, Scaras lem néall, do réidheas mo shúile Is phreabas, do léim, ón bpéin im dhúiseacht
FEIS TÍGHE CHONAIN CHINN-SHLÉIBHE SONN
Seilg agas fiadhach trom-thorthach, saor-aoibhinn, do comóradh le Fionn mac Chumhaill agas le Fiannaibh glan-áilne Gaoidheal, uim Thorc ós Loch Léin, agas fó chríochaibh bh-Fear Morc; agas fó Íbh Chonnaill Gabhra
Do sreathadh, an t-seilg sin leó fó shliabh úr-aoibhinn Eachtaidhe, gur leathadar ós sin fó shléibhtibh bárr-ghlasa, agas fó dhoireadhaibh daingne doieólais, agas fó chnocaibh corracha cloch-gharbhadh ceann-ruadh, agas fó mhághaibh réigh-fhairsionga na g-críoch fó cóimhneasa dóibh; agas ró ionnsaidh gach taoiseach Féinne díobh a ionad urdhalta, agas a láthair léigthe, agas a bheárrna baoghail, mar a g-cleachtadaois cosgar gacha seilge do chur roimhe sin; agas do léigeadar seardán na seilge seachránaidhe sin fó na coillte go coitcheann; gur chuireadar fiadha fior-luatha as fásadhaibh; agas míolta mong-ruadh tar maoileannaibh; agas sionnaicc ar seachrán, agas broic as bruadh-chlasaibh, agas eoin ar eitiolla, agas laoigh allta ar luaith-réim; agas do léigiodar a g-coin g-craosacha, g-cinn-bheaga, g-cóimh-fheargacha, trom-luatha, a g-coinne agas a g-comhdháil a chéile chum na seilge sár-mhóire sin
Acht céadna, ba láimh-dhearg laoch, agas ba chroidhearg coin, agas ba chosgarthach, có-mbuidheach Fianna Eirionn a h-aithle na seilge saothraidhe seardánaidhe sin
Ciodh trácht, níor fhan a bh-fochair Fhinn an lá sin acht Diorraing mac Doghardámhaidh amháin
"Maith, a Dhiorraing," ar Fionn, "déin faire agas forchoimead damhsa, go g-codla mé; óir is moch do eirgeas a niu, agas ba mhaith an mhoich-éirgidh do'n tí d'eirgeóchadh an tan nach béara aithne ar sgáil a chúig méar idir é agas léas laoi; no aithne ar dhuille an choill seoch duille na darraidhe " Acht ceadna, tuitios a thoirchim suain agas sámh-chodalta for an rígh Féinne; gur ab é fhaid do bhí ann, ó thráith eirge do'n ló go d-táinidh a buidhe for an n-gréin uim nóna
Dala na Féinne: do éirgiodar ó'n t-seilg, gur fhágbhadar Fionn iona chodla ar charn Chinn Shléibhe, agas Diorraing ag a choimead, go nár bh-feas dóibh ca dubh-sheilg iona rabhadar; agas an tan dob' fhada le Diorraing do bhí Fionn iona chodhla do dhúisigh é, agas innsíos do an Fhiann d'fhágbháil na seilge, go nach g-cuala glaodh ná fead fosda uatha
"Is deire laoi 'tá ann," ar sé, "agas ní leanfam an Fhiann a nocht; acht éirgidh-si fó an g-coill, a Dhiorraing, agas tabhair adhbhar botha agas béal-sgátha leat, agas rachadsa d'iarraidh cuid na h-oidhche chugainn " d'imthigh Diorraing as a h-aithle sin, agas ní cian do chuaidh an tan ód chonairc Bruighean tailc taobh-sholuis, a g-ciumhais na coille cluthaire iona chómh-fhogas; agas téid tar nais le sgéala chum Fhinn
"Téighiom d'a h-ionnsaidhe," ar Fionn, "óir ní dhiongnaim saothar ná foirgneamha san áit so, agas áitriobh ionár bh-fogus " Gluaisid reómpa iar sin go dorus an Dúna, agas bainid bas-chrann ris an n-dorus
Ráinidh an dóirseóir chúca, agas fiafraighios cia h-iad féin
"Dias do mhuintir Fhínn mhic Cúmhaill," ar Diorraing
"Sgeó nimhe agas urbhrughadh oruibh," ar an dóirseoir "is olc ádhbhar bhúr d-turais do'n bhaile si, óir as é Fionn do mhairbh athair agas máthair agas ceathrar dearbhráithre fhir an bhaile si, agas athair agas máthair a mhná; agas as é ta san m-baile si, Conán Chinn Shléibhe, ris a n-abarthar Conán Chinn Shúmaire; óir as é Fionn thug go h-Eirinn ar d-tús é, agas súmaire mara ruadh leis ar tráigh Locha Lúirg do iarraidh mhic an loin, eadhon, an cloidheamh; agas ba fíor na fala sin uile do dhéanamh le Fionn " Is ann sin téid an dóirseoir tar ais, agas fochtus Conán toichim agas tuarusgbháil na buidhne san dorus de
Atá óg-laoch forrusda fionn-liath ann," ar sé, "fearamhail, furranta, fíor-mhaiseach, feidhim-láidir, go maise crotha agas deilbh, agas as é as mó do mhileadhaibh, agas as láidire do laochaibh, agas as áilne do'n drong daonna doineanda; agas cú chraosach chinnbhig, ucht-fhionn, thárr-leabhar, go rosg n-dreagan, go ningnibh onchon, go lonus leómhain, go nimh naithreach, agas go fíoch n-deabhtha uirthe, iona láimh; agas slabhra snamach sean-airgid go muince óir fhoir-loisgthe fó na brághaid, agas óg-laoch eile, donn, dreach-dhearg, déid-gheal, iona fhochair; agas soigh bhallach bhuidhe, for shlabhra fionn-droinge iona láimh"
"Is maith thugais a d-tuarusgbháil fhriot," ar Conán, "agas do bheirim aithne orra; óir as é Fionn flaith-féinne O'Baoisgne an fear sin ar d-tús, agas Bran iona láimh; agas Diorraing mac Domhar-dámhaidh an fear eile, agas Sgeólaing iona láimh; éirgidh go luaith agas léig asteach iad " Léigios; agas do rineadh umhal-fhosaidh dhóibh; agas do gabhadh a n-airm as a lámhaibh agas d'ollmhaidhe fleadh fíor-mhaisioch dhóibh; gur ba súghach soi-mheanmach d'a éis iad
Is amhla do bhí Conán, agas a bhean ar a ghualainn, agas a inghíon chrothach chaomh-áluinn ar a ghualainn eile, eadhon, Finn-deilbh inghíon Chonáin; agas ba áighmhéil éagcosg na h-inghíne sin: óir ba ghile ná sneachta geal aon-oidhche gach ball d'a ballaibh agas d'a caomh chneas: comh dearg re fuil laoigh ceachtar a dhá gruadh, cómh dubh re droim daoil ceachtar a dhá maladh, daith an óir forloisgthe ar a folt fada fionn-dlaoitheach, gorm-ghlaise na buagha a dhá rosg; ríneamhnuis mar ba freas do niamhanaibh iona ceann, ba dheirge ná gríos partáin deirg a béal blasda binn-bhriathrach, brat cuana ceathair-bheannach caomh uimpe, agas teó airgid finn-ghil fá'n m-brat ós a bán-bhruinnibh
Acht ceanna, labhras Fionn re Conán, agas adúbhairt, "a Chonáin," ar sé, "is fíor gur mór t'fhala-sa chugam-sa; gidheadh dá mo cumhain leat an tan ró ainceas tu féin agas do bhean-chéile ar bhás, ar snamadh cáirdis dúinn, go raibh do chéile si taobh-throm torrach fó an am sin, agas do naisgeasa an toirrchios sin dam féin, agas d'a mo mac do bhiadh aici a bheith an Fhiannaidhe, agas d'a mo inghíon do bhiadh aici, a leasúghadh go maith fo mo choinne; agas d'a mo diongbhála dhamh í, a beith ina mnaoi agam, agas muna m-biadh, go d-tiobhrainn do thaoiseach Féinne dam' mhuintir í; agas do chidhim gur diongbhála dhamh féin anois í, agas is d'a tabhairt tángadh do'n dul so, agas ní d'iarraidh oidheacht"
"Léig as, a Fhinn," ar Conán, "oir ní mó riotsa do mheanmain féin ná ris an bh-fear d'ár snamadh an inghíonsa"
"Cia é féin " ar Diorraing
"Fátha mac Abhric, eadhon mac rígh Easa Ruadh," ar Conán
"Ort do ghoin agas do ghuais," ar Diorraing, "ba chóir an teanga thuisleach tharrsna tar a d-táinidh an t'ann-ghlór sin, do dhlúith agas do dhian-ghearradh, agas deocha daor-bháis d'imirt ort; óir d'a g-curthaoi Tuatha De Danann uile a g-corp aon duine do b'fhearr Fionn 'ná é"
"Léig as, a Dhiorraing " ar Fionn, "óir ní d'iomarbhádha thángamair, acht do thabhairt mná linn, agas do bhéaram í d'a mo olc no maith re Tuatha De Danann é"
"Ní dhéansa iomarbhádh ná imreasán riot," ar Conán, "acht geasa nach fulangaid fíor-laoich ort muna n-innsir dhamhsa gach nídh bhus cumhain riot d'a bh-fiafrad díot"
"Inneósad," ar Fionn, "Maise," ar Conán, "Inis dam an chéad ainim agas an dara ainim tugadh ort, agas an áit iona n-dearnais do chéad shnámh agas do chéad chreach, agas cread fáth ar linge léim na Brice Bloighe gacha bliadhain"
"Inneósad féin sin duit, a Chonáin," ar Fionn
"Glasdioghuin mo chéad ainim, agas Giolla an Chuasain m'ainim na dhiaigh sin; agas ag Tiobruid Chrithinne do leath-taoibh sléibhe Smóil do rineas mo chéad shnámh; agas an phraslacha gona dá éan déag mo chéad chreach, ag Dun Baoi, ris a ráidhtior Dun an Bhrogha theas; agas as é fáth fo lingim léim na Brice Bloighe gacha bliaghain; an chéad lá do sgaras lem' bhuime, eadhon, Boghmhuin, ar na marbhadh re Clanna Móirne, do ghlacas seachrán slíghe go ráinidh Luachair Deaghaidh theas, agas ní raibh d'éadach umum acht ionair do chroiceannaibh fiadh agas fearbóg; agas fós, do bhí ainim eile orm fá'n am sin, eadhon, Giolla na g-Croiceann; agas do chonarc dá oireachtas ar dhá charn chómh-árda ós coinne a chéile, eadhon, oireachtas fíormhaiseach fear, agas oireachtas bláith-niamhdha ban, agas faill dhoimhinn dhuaibhseach ath-fhuathmhar, agas gleann sgeó-ghaothmhar gráineamhail eadtorra; agas tánagsa chum oireachtais na m-ban, agas d'fhiafraighios díobh cread fáth a rabhadar san g-cómhdháil sin leath ar leath " d'ínnseadar dam gur ab é Séadna mac Cairrill mac Criomhthain, eadhon, mac rígh Chiarraidhe Luachra, thug sruith seirce agas tuile trom-ghrádh do Dhonait inghíon Dháire, a Síth Dáire; agas gur ab í coimhthe do shír air an léim do thabhairt gacha bliaghain: agas nuair thig sé go bruach na faille locan an léim air
d'fhiafraidheasa an bh-faoidhfeadh sí ris an tí do bhéara an léim
Adúbhairt sí nach faca sí aon fhear riamh ba mheasa íorradh agas éadach 'ná mise, agas ní dhúbhairt sí olc rem' dheilbh, agas adúbhairt, d'a d-tugainn an léim go bh-faoidhfeadh liom
Is ann-sin tugasa bog-bheartúghadh orm féin a meadhan mo chroiceann, agas do sgiúchas an fhaill ar mo chúl, agas tánadh am chómh-ruathar raithe chum na faille, gur lingeas do léim lán-lúthmhar eadar-bhuaiseach éadtrom tar an bh-faill a nún; agas tugas an dara léim tar m'ais, agas do bhéarruinn í ní ba mhionca d'a mo áil liom féin
Is ann sin d'éirgidh Donait dam' ionnsaidhe agas do radaidh a lámh fám' bhrághaid, agas do thoirbhir teora póg dham, agas do bhuain mo chroicinn díom, agas tug éadach mo dhiongbhála dham, agas do rug lé d'a tigh féin mé an oidhche-sin; agas d'éirgios go moch, ar na mhárach, agus do nasg sisi orm an léim do thabhairt gacha bliaghain: gur ab í sin an cheist do chuiris orm a Chonáin," ar Fionn
"Beir buadh agas beannacht," ar Conán, "óir is fear feasach fíor-eólach tu, agas is úr-ghárdúghadh meanman agas aigeanta dhamh bheith ag éisdeacht riot; agas innis dham anois cia an laoch d'Fhiannaibh Eirionn, lingeas tar a liacc agas tar a leacht féin gacha laoi; agas gur ab í a ingíon a mháthair, agas é ag iarraidh éirice agas ionnchloinni ar an bh-fear do mharbhaidh é, agas é féin beó"
"Inneósad féin sin duit," ar Fionn
"Aon do laethibh tárla imreasan idir dhá thaoiseach Féinne dam' mhuintir-si fá chóimh-ghleic dá chon, eadhon, Oscur mac Criomhthainn agas Daolgas mac Cairrill Cais; agas ní rabhasa san m-baile ná lucht eadranna eile d'Fhiannaibh Eirionn an lá sin, agas do thuit Daolgas ann
Is ann sin táinidh inghíon áluinn aontúghadh do bhí ag Daolgas ós a chionn; agas do chrom d'á phóga, gur ling caor chroidhearg as a bhéal iona béal sin, gur ba taobh-throm torrach dá éis sin í, go rug gein leathan-mhullaigh mhic an aimsir a ionnbhúdha; agas ó nach frith ainim eile dho, tugadh ainim athar air, agas do h-oileadh agas do leasuigheadh go maith go ceann a sheacht m-bliaghan é; agas is do'n chéad rabhra baoise do rin, bheith ag léimnigh tar a liacc agas tar a leacht féin; agas tá a niu ag iarraidh éirice air Oscur mac Criomhthainn, gur ab é sin fuasgladh do cheasta, a Chonain," ar Fionn
"Beir buadh agas beannacht," ar Conán, "agas abair liom anois, a fhlaith Fhéinne, cia is fearr agas is measa, cia is mó agas is lúghadh, cia is luaithe agas is maille, a bh-Fiannaigheacht"
"Meisi féin is feárr," ar Fionn, "agas Deara Dubh ó Dhubh-shliabh, duine as measa dhíobh; óir ní dúbhairt riamh aon fhocal re neach acht aithis nó imdheargadh; agas an té chídhfeadh ar chédlongadh é, ní dhéanadh a leas an lá sin; agas Liagán Luaimneach ó Luachair Dheaghaidh, duine as luaithe dhíobh; agas Life Leisgeamhail, giolla teine choire na h-Almhuine, duine as maille dhíobh; óir as é siubhal laoi samhra as mó do rin riamh, teacht ó'n d'tobar atá a n-doras na h-Almhuine gus a leabadh féin a d-tigh na bruighne, agas Daolgas mac Dubh-ghoile, duine as aoirde dhíobh; agas mac Míne, eadhon, an t-abhac beag, duine as lúghadh dhíobh: gur ab é sin fuasgladh do cheiste, a Chonáin," ar Fionn, "agas ná bíodhmaoid mar so ní bhus mo; má tá lucht oirfide nó ealadhan aguibh tugthar chugainn iad; óir ní gnáthach liomsa bheith aon oidhche gan ceol"
"Innis uait dham cread iad na ceoil is binne leat fuarais riamh " ar Conán
"Inneósad," ar Fionn
"An tan do bhí seacht g-catha na gnáith Fhéinne air aon mhágh, agas tógbhaid a g-crann-ghoil ós a g-ceannaibh; agas ghluaisios an ghaoth ghlórach gháibhtheach ghlan-fhuar, tríotha agas tarsa, is ró bhinn liom sin; agas an tan oirleagthar teach n-óla aguinn a n-Almhuin, agas an tan dháilid na dáileamhain na corainn caomh-ghlana do mhaithibh na Féinne, an bhlosg-bhéim bheirid a n-deire sin ag buain fá bhórdaibh na Bruighne, is ró bhinn liom sin
Is binn liom foghar faoileann, agas coigidil na g-cor, agas fuaim toinne Tráigh-lídhe, agas abhrán trí mic Mheardha; agas fead mhic Lúghaidh, agas dórd Fearsgaraidh, agas guith na cuaiche an chéad mhíosa do shámhra; agas sgeamhghoil na muc a mágh Eitne; agas nuall na sgol a n-Doire," agus a dúbhairt an Laoi: Dórd na feadha bárr-ghlas, Bán-díg toinne ag buan re tráigh; No foghair toinne Tráigh-líghe, Buaint res an Laei m-bric m-báin
Triar thánaic 's an bh-Féinn, Fear díobh séimh, is fear díobh borb; Fear oile ag áiriomh na neóll, Ba bhinne 'na gach ceól a t-toradh
An ronnsa glas air an muir, An uair nach fághaidh fear a lorg; Líontán do bheir iasg i d-tír, Ceól a chodalta, binn a t-toradh
Feargaill mac Fhinn, fear ba dian, Fada a léim, leabhair a lorg; Níor chum sgél 'na'r sgaeil a rún, Ceól codlata liom a thoradh
"Beir buadh agas beannacht," ar Conán, "agas innis dham anois gach duine d'éaruis nó d'iomcháinis riamh: cia an duine chuaidh air aon chois, agas air aon láimh, agas air aon t-súil, do thora a ratha; agas do rin a luadhas ó Fhiannaibh Eirionn; agas cread fó n-abarthar an gnáith-fhocal so, "mar rugadh Roc go teach Fhinn
"" "Inneósad sin duit," ar Fionn
"Aon do laethibh d'a n-deachasa agas maithibh na Féinne go Teamhair Luachra, agas ní bh-fuaramair d'fhiach an lá sin, acht laogh allta, agas do bruthaidhe é, agas tugadh chúgamsa d'a roinn é, agas tugas a thogha do gach taoiseach Féinne dhe, agas ní ráinigh mé féin acht a cholpa, fá dheoigh; agas táinidh Gobha Gaoithe mac Ronáin, agas d'iarr an colpa ormsa, agas thugas do é; agas a dúbhairt, gur ar son a ratha thugas do é, agas dul ar an bh-faithche, agas ní mór go n-deachadh leath slíghe an tan do rug a bhráthair féin air, éadhon, Caoilte mac Ronáin, agas tug an colpa chugamsa; agas ní dhearrnamair d'imreasán ann acht sin
Níor chian dúinn mar sin go bh-facamair athach mór-choirtighthe cnámh-reamhar, dubh-dhuaibhseach, doi-dhealbhach, ag iomlait ar aon chois, air aon láimh, agas air aon t-súil, ag teacht fa'n láthair, agas beannaigheas dúinn
Freagraimsi fá'n g-cuma g-céadna é, agas d'fhiafraigheas de cia an áit as a d-táinigh
"Do thoisg mo lútha agas mo lámha, agas mo chleasa, do thánadh," ar sé, "agas do chuala nach raibh san domhan duine do b'fhearr uim nídh ná tusa a Fhinn: gur ab uime sin tánadhsa ag iarraidh maoine agas maithiosa ort " A dúbhairt-sa d'a mo liom an bhioth bhraonach uile nach tiobhrainn a bheag ná a mhór do
A dúbhairt sé, gur "bhréagach na daoine a dúbhairt nár earas aon duine riamh " A dubhart-sa "d'a mo duine eision nach earfuinn é"
"Maiseadh," ar an t-athach, "tabhair an colpa tád' láimh dhamh, agas biadh mo shlán fó an bh-Féinn ina dhiaigh sin; agas nach léigthear dham d'atha acht faid an cholpa, agas nach gabhtar greim orm nó go d-tugadh an chéad léim " Ar na chlos sin damhsa, thugas an colpa iona láimh do'n athach, agas lingeas tar sonnuibh síoth-árda an bhaile; agas téid a muingín a ratha agas a luadhais d'a aon chois ó chách amach
Ar na fhaicsin sin do mhaithibh na Féinne, do lingeadar a n-diaigh an athaig, agas tánadhsa agas aos ealadhna an bhaile ar mhullach an dúna d'a bh-féachain, agas an tan do chonarcsa an t-athach ag imtheacht uainn a bh-fad, do chuirios iorra ratha umum, agas ní rugas d'arm liom acht mac an loin am láimh, agas tugas i n-diaigh cháich, agas rugas air a n-deire air shliabh an Righ, agas do rugas ar an d-trian meadhanach díobh a Luimneach, agas rugas air mhaithibh na Féinne ag Ath Bó, (ris a ráidhtear Aith Luain aniugh); agas do ghabhas tosach na tóra ag Rinn an Ruaig, éadhon, láimh dheas re Cruachán Chonnacht; agas ba ghiorra 'ná faid urchair uaim é; agas ráinidh an t-athach rómhamsa do chosa tiorma tar Easa Ruadh mhic Modhuirnn; agas ró lingeasa na dhiaigh, agas eision láimh dheas re tir timchioll Eirionn go h-Eas Bhinne h-Eadair; agas tug an t-athach léim, agas ba samhuil re leim for muir í, agas tugasa sídhe iona dhiaigh, go rugas air chaol coise air, go d-tugas ceart a dhroma re lár
"Eagcóir dhuit a n-dearrnais, a Fhinn," ar an t-athach, "óir ní riot do rinneasa coinghioll, acht ris an bh-Féinn " A dúbhartsa nach ar shlán an Fhiann gan me féin
Gairid dhúinn mar sin go rug Liagan Luaimneach ó Luachair Dheaghadh oruinn, agas Caoilte mac Ronáin iona dhiaigh, agas luatha na Féinne, ar cheanna; agas do thagradar sleagh ó gach n-duine aco do chuir thríd an athach agas a mharbhadh fám' lámhaibh: gidheadh do ainceasa orra é
Gairid go rugadar tromlach na Féinne orruinn, agas d'fhiafraidheadar cread an fuireach do bhí ar an athach gan a mharbhadh do láthair
"Dob' olc an chomhairle sin" ar an t-athach, "óir do mhuirfídhe duine dob' fheárr ná mise am éiric " Do chruadh-chuibhreadh an t-athach do'n chor sin, agas níor chian dhúinn go d-táinidh Bran Beag O'Buadhcháin d'fhógradh fleagh ormsa, agas rángadar an líon sin d'Fhiannaibh Eirionn leis d'a thigh: do leasaghaidh teach nóla dhúinn an tan sin; agas do tharrangadar an t-athach a steach fó lár an tíghe, agas do chuireadh a bh-fiaghnaise cháich é; agas d'fhiafraigheadar de cia é féin
"Roc mac Díocain m'ainim," ar sé, éadhon, "mac do reachtaire Aonguis an Bhrogha theas, agas tug mo bhean sruith seirce fíor-áighmhéil, agas tuile trom-ghrádh do Sgiath Bhreac mhic Dathchaoin, atá ann súd, éadhon, do dhaltasa a Fhinn; agas do ghoill ormsa go mór isi do bheith ag moladh lúith agas gaisge a leannáin, agas na Féinne, ar chéanna; agas a dúbhartsa, go bh-faghain féin a céile chum ratha, agas Fianna Eirionn uile; agas do ghreamaidh sise me uime sin; agas ránacsa gus mo charaid íonmhuin Aongus an Bhrogha, d'a éagcaoine ris, gur chuir is na rachtaibhsi me; go d-tug foluadhmhuin gaoithe draoigheachta fúgham, mar do chonarcabhairsi; agas as iad san mo sgéala dhibh," ar an t-athach, "agas ní beag dhíbh ar imrígheamhuir do dhíth agas do dhochar orm " Iar sin do léigeadh an t-athach ar siúbhal nach ar bh-feas dúinn cá'r gabhadh ris; gur ab uaidh sin atá an sean-fhocal "mar rughadh Roc go teach Fhinn," gur ab é sin fuasgladh do cheiste, a Chonáin," ar Fionn
"Beir buadh agas beannacht," ar Conán, "is mór an t-úrghárdúghadh meanmann agas aigionta a bheith ag éisdiocht riot; agas abair riom anois cread iad na neithe is iongantaidhe san bh-Féinn"
"A déara fírinne an sgéil sin riot," ar Fionn
"O-glach bóghar atá san bh-Féinn, agas ní dhearrna a bh-Fiannaigheacht riamh laoi ná duain nach biadh do mheabhair aige
Atá iongna eile aguinn, éadhon, bean atá agamsa le seacht m-bliaghanna, agas bí sí beó san lá agas marbh san óidhche; agas ní h-íonnsa liomsa bean eile 'ná í
Atá iongna eile ann, éadhon, duine áirighthe bhíos gach re m-bliaghain firrionn agas buinionn; agas bearthar clann do an bhliaghain bhíos firrionn; agas beiridh féin clann an bhliaghain a bhíos iona mhnaoi
Atá iongna eile aguinn, éadhon, sleagh atá agamsa, éadhon, sleagh Fhiachra mhic Criomhthuinn; agas ní dhéin urchóid i n-diaigh a ranna; agas ní thig beó aon neach d'a d-teangmhadh í n-diaigh a h-úrlann"
"Beir buadh agas beannacht a righ Féinne," ar Conán, "is buadhach meabhair-bhéalach bínn-bhriathrach chanas tu, agas abair liom anois cread fa n-abarthar "oidheacht Fhinn go teach Chuanna
"" "A déara a fhirinne sin riot, a Chonáin," ar Fionn
"Oisín, Caoilte, Mac Lúghaidh, Diarmuid O'Duibhne, agas mise; aon do laethibh dhúinn ar mhullach Chairnn Feargaill, gairid ó Luimneach amach; agas ár g-cóig g-coin, éadhon, Bran, Sgeólaing, Sear Dubh, Luaith Luachair, agas An-uaill; níor chian dúinn go bh-facamair athach ath-gharbh árd-mhór chugainn, agas gabhal iarrainn re na ais aige, agas muc ag sgréachadh a n-glaic na gaibhle; agas inghíon óg aontúghadh iona dhiaigh ag sguaba an athaigh roimpe
"Neach uainn d'a n-agallmha súd" ar mise, gluaisios Diarmuid Ó'Duibhne iona n-diaigh, agas níor chinn orra
Eirgimsi iar sin, agas an triur eile bhí am fhochair a n-diaigh Dhiarmada agas an athaigh, agas rugamair air Dhiarmuid, agas níor chinn sinn air an athach ná air an inghíon; óir do fearadh ceó doilbhthe draoigheachta eidir inn agas iad; go nár bh-feas dúinn cá conair ionar ghabh siad; agas féachain d'a d-tugas seachaim (iar n-glanadh do'n cheó) do chonarc teach conuill cínn-eadtrom ós imioll an átha am fhogas; do chuadhmair ann san teach, agas do bhí faithche romhainn agas dá thiobraid uirthe, éadhon, tiobruid díobh agas easgar ath-gharbh iarnuidhe air a bhruach; agas eascair úmha air bhruach an tiobraid eile; agas as é do bhí a stigh ar a g-cionn, oglaoch fíor-aosda fionn-liath ag leath-urrainn an doruis d'ar láimh dheis; agas inghíon óg-áluinn iona suidhe iona fhochair; agas athach mór ainmhín ath-gharbh ar bruach teine ag bruthadh muice; agas sgológ donn-liath do'n leath eile do'n teine agas dá shúil déag iona cheann, agas dá mhac imreasáin déag an gach súil díobh; agas do bhí reithe a stigh agas bolgán geal aige agas ceann cíor-dhubh air, agas dá adharc dhúbh-ghorm aige, agas cheithre cosa uaithne faoi; agas do bhí cailleach a n-iarthar an tíghe agas ionar oghar-ghlas uimpe; agas ní raibh do bhuidhean san teach acht sin; agas fáilte romhainn ag óglaoch na leath-ursan, agas do shuigheadhmair a g-cúigior for urlár na bruighne agas ár g-cúig g-coin maille rinn
Déantar úmhalfhosaigh d'Fhionn mhic Cúmhaill (ar oglaoch na leath-ursan) agas d'a mhuintir"
"Fáth liom," ar an t-athach, "neach d'iarraidh athchuinnídhe agas gan a bheag ná a mhór do dhéanamh air de," gidheadh d'éirgidh iona sheasamh agas do rin úmhal-fhosaigh dúinn
Ciodh trácht táinidh íota ormsa ar an láthair sin, agas níor airg neach sin ormsa acht Caoilte, agas do bhí d'a éagcaoine go mór
"Cread an éagcaoine do ghní (ar fear na leath-ursan) a Chaoilte, acht éirge amach agas tabhair deoch leat as do rogha tiobruid 's an bh-faithche chum Fhinn " Do rin Caoilte amhladh sin, agas tug lán na h-easgraidhe úmha leis agas tug dhamhsa í, agas d'ibhios deoch aiste, agas do bhí blas meala uirthe an fheadh bhíos d'a h-ól; agas blas an domblais an tan do chuireas dam cheann í, gur éirgidh gaethe cródh agas argheanna an bháis dam, agas go d-tángadar aicídíghe nimhe chugam; agas ní mór gur mionn-aithnígheadh mé, agas ba mó go mór éagcaoine Chaoilte fá meise bheith mar sin ná fám' íota roimhe sin; go n-dubhairt óglaoch na leath-ursan le Caoilte dul amach agas deoch do'n tiobraid eile do thabhairt chugamsa: go n-dearrna Caoilte amhla sin, go d-tug lán na h-easgraidhe iarnuidhe chugam; agas re feadh a h-óla dham ní bh-fuaras do theannta catha ná comhlann riamh deagh-fhulang ba mó liom ná sin le na seirbhe; agas mar do chuireas dom' cheann í, táinidh mo dhaith agas mo dhealbh féin orm, agas ba luinneach luath-gháireach le m' mhuintir sin
"Is ann sin d'fhiafraidh fear an tíghe, "ar bhrúite an mhuc do bhí san g-coire"
"Is bruite," ar an t-athach, "agas tabhraidh a roinn damhsa"
"Cread an roinn tugais uirthe " ar fear an tíghe
"Tugas ceathramhadh dheire d'Fhionn agas d'a choin," ar an t-athach, "agas an cheathramhadh dheire eile do cheathrar óglaoch Fhinn, agas an cheathramhadh chinn dam féin; agas a droim agas a tárr do'n sgológ úd ar an d-taobh thall do'n teine, agas do'n chaillig úd shiar is an g-cúil; agas a thúr-usgal duitse agas do'n inghíon óg úd a t-fhochair"
"Is briathar dhamhsa," ar fear an tíghe, "gur maith do roinnis í"
"Is briathar dhamhsa, ar an reithe, "gur ab olc an roinn dhamhsa í, óir do dhearmada mé féin uimpe, agas agá ráidh sin, tug sídhe ar an g-ceathramhain do bhí ar bhéalaibh mo cheathrair óglaoch féin agas rug leis is an g-cúil í, agas ró ghabh agá h-itheadh
Is ann sin do ghabhadar an ceathrar a n-éinfheacht do leith a g-cloidhimhe ag lán-bhuala an reithe, gidheadh níor chuir sin air, acht amhuil do sginnfeadaois do chloch nó do charruig; gur bh'éigion dóibh suidhe iona n-ionad féin a rís
"Dar mo chúis," ar an t-óg-laoch iona rabhadar an dá shúil déag, "is mairg d'ar ab cuideachta an ceathrar óglaoch do léigios d'aon chaera amháin a g-cuid d'ithe d'a n-aimhdheoin iona bh-fiaghnaise," agas ar sin d'éirgidh chum an reithe, agas gabhas ar a chosaibh é; go d-tug urchar ainmhín ath-gharbh tar dorus amach do'n reithe, go d-tárla ceart a dhroma re lár, agas ní fhacamair ó sin amach é
Is gairid na dhiaigh sin, gur éirgidh an chailleach agas gur chaith a h-ionar oghar-ghlas ar mo cheathrar óglaoch, go n-dearrna cheithre seanóirídh críonna cínn-ísle dhíobh
Ar a fhaicsin sin damh-sa do ghabh uamhan agas im-eagla mé, agas an tan do mhothaigh óglaoch na leath-ursan sin, a dúbhairt liom dul iona fharrad féin agas mo cheann do chur iona ucht agas codla
Do rineas: agas d'éirgidh an chailleach agas do bhain a h-ionar dam cheathrar óglaoch, agas iar n-dúiseacht dhamhsa fuaras iona rachtaibh féin iad; agas ba luathgháireach liomsa sin
"A Fhinn," ar oglaoch na leath-ursan, "an iongna leatsa suighe agas órdúghadh an tíghe so " Do dhearbhas nach faca riamh iongna ba mho liom féin 'ná é
"Máiseadh, inneosad féin a g-ciall súd duit," ar an t-óglaoch
"An t-athach úd do chonarcais ar d-túis, agas an mhuc ag sgréachadh a n-glaic na gaibhle, a sé súd thall é, agas an leisge is ainim do; agas a sí so am fhochairse an inghíon do bhí d'a sguaba, éadhon, an mheannmna; agas sguaba an mheannmna an leisge lé; óir téid an mheannmna le prap na súl mar ná d-téidh an chos le bliaghain
An sgológ úd thall na súl niamhdha, an saoghal cialluighthear as, agas is treise ná gach neach é; agas d'a dhearbhadh sin do chuir sé an reithe ar neimhní
An reithe úd do chonarcais, cionnta an duine tuigthear leis
An chailleach úd thall, an chríne í féin, agas chríon a h-éadach do cheathrar óglaoch; agas an dá thiobraid as ar ibhis an dá dhig, an bhréag agas an fhirinne tuigthear asda; óir is milis le duine an bhréag agá déanamh, agas is searbh fá dheoigh í; agas Cuanna a h-Innistiuil m'ainimsi féin, agas ní ann so ghnáthaighim bheith; agas tugas grádh éagmhaiseach dhuitse a Fhinn, ar mhéad h-eagna agas th-óirdhearcais, gur ab uime sin do chuireas is na rachtaibh iad ar do chionn, ionus go bh-faicfinn tu; agas ba "oidheacht Fhinn go teach Chuanna" ainim an sgéilsi go deire an domhain; agas tabhair do mhuintir a t-fochair feasta, agas codluigh a g-cúigior go maidionn " Agas do rineamair amhla sin, agas ar músgladh dhúinn as í áit a rabhamair, ar mullach Chairnn Fearghail, agas ár g-coin agas ár n-airm ionár bh-fochair
Gur ab é sin fuasgladh do cheiste a Chonáin," ar Fionn, "agas cread do bheir ort bheith mar so gan codla do dhéanamh; óir is fada le fear tochmairce mná gan dul do luighe léi"
"Léig as a Fhinn," ar Conán, "oir is gairid linn bheith ag caoimhneas comhrádh le chéile gur d-trásta, agas abair liom anois cá n-dearnadh an Dord Fhiann ar d-tús i n-Éirinn, agus cá líon do bhí agá déanamh"
"A déarsa a fhírinne sin riot," ar Fionn
"Trí mic Cearmada Mil-bheoil mhic an Deaghadh, do rin a n-Eirin, ar d-tús í; Eathoir, Ceathoir, agas Teathoir, a n-anmonna; agas naenmhar do bhí d'a seinim; agas Fátha mic Conáin do rine 'na dhiaigh sin é; agas naenmhar do chanadh leis é, nó go ráinidh sé mise; agas caegad chanas liomsa é, gur ab é sin fuasgladh do cheiste, a Chonáin," ar Fionn
"Beir buadh agas beannacht," ar Conán, "agas innis dam anois cairdeacht Bhrain agas Sgeolaing riot; cionnas fuarais iad, agas cia na tri mic máthar do bhí aco a bh-Fiannuigheacht"
"Inneósad sin duit," ar Fionn
"Feacht naon d'a d-táinidh mo mháthair ar cuaird chugamsa, éadhon, Murrainn Mung-chaomh inghíon Thaidhg mhic Nuaghat, agas a deirbhshiur maille ré, éadhon, Turrainn inghíon Thaidhg; agas do bhí dá rígh Feinne Uladh am fhochairse; Iolland Eachtach, agas Feargus Fionn-mhór, dá mhac Cais Cuailgne; agas do bhí Iollann Eachtach ag suirge re Turrainn, agas do ghrádhaigh go mór í; agas tugasa dho í ar coibhthe, éadhon, ar a fághail slán dam an tan do iarfuinn í, agas slána maithe na Féinne leis sin; agas is adhbhar fá n-dearra dham sin, éadhon, leannán mná síghe do bhí ag Iollann, éadhon, Ucht-dhealbh, inghíon rígh Coilein Feidhlime; agas dob' eagal liomsa í do mhille Thurrainne, gur ab ar sin tugas as mo láimh féin a láimh Oisín í, agas tug Oisín a láimh Chaoilte í, agas tug Caoilte a láimh mhic Lúghaidh í, agas tug mac Lúghaidh a láimh Dhiarmuda Uí Dhuibhne í, tug Diarmuid a láimh Ghoíll mhic Móirne í, tug Goll a láimh Lúghaidh Lámha mac Eoghain Tailigh í, agas tug Lúghaidh a láimh Iollann Eachtaigh í
"As amhla bheirim an inghíon duit" ar Lughaidh, éadhon, an tan is mithid le Fionn a h-iarraidh, tusa d'a tabhairt do slán mar is dual; agas rug Iollann leis d'a thigh féin í tar éis na g-coingíoll sin; agas do bhí aige go d-tárla taobh-throm torrach uaidh; agas do chuaidh an leannán sighe sin Iollainn do ionnsuidhe Thurrainn a riocht mailíse, agas a dúbhairt, "do chuir Fionn beatha agas sláinte chugad a ríogain," ar sí, agas a dúbhairt leat "oineach maith do dhéanamh, agas tar liomsa amach go nabrad beagán focal friot; óir atá deifir orm " Tig an inghíon amach lé, agas an tan táinidh tamall ó'n d-teach; do tharraing an Eachlach fleasg doilbhthe draoigheachta ó na brat, agas tug buille d'isi go n-dearrna soigh mhilchon dob' áille do'n drong daonna do'n inghín, agas rug lé í go teach Fheargusa Fhinn-léith, éadhon, rígh Atha Cliath Meaghraidhe; agas is amhla do bhí Feargus: dob' é aon duine ba neamhchonaire san domhan é, agas ní lámhthaidhe cú do bheith i n-aon tigh leis; gidheadh, a dúbhairt an Eachlach, "do chuir Fionn beatha agas sláinte chugad, a Fhearguis," ar sí, "agas a dúbhairt leat an t-soigh mhilchon so do leasughadh go maith fá na choinne féin, agas atá cuainne ínte, agas leasaighthear go maith libhsi í, agas ná tabhair sealg di ó mheadóchus a brúgha, agas d'a d-tugair ní buidhioch Fionn díot"
"Iongna liomsa sin," ar Feargus, "oir atá a fhios ag Fionn nach bh-fuil san domhan duine is neamhchonaire 'ná mise, gidheadh ní dhiultóchadh mé Fionn fá'n g-céad chú so do chuir sé chugam
"" Dala Fhearguis, is gairid go n-deachaidh le na choin d'fhios a maithiosa, agas do rin cosgair mhór seilge an lá sin, agas gach lá eile go cionn míosa: óir ni fhaca aon bheathadhach allta d'a súilibh ná cinneadh an chú air; gur mhéaduigh a brúgh an tan sin go nach tugadh fiadhach uirthe ó sin amach; agas ró líon searc agas síor-íonmhuinn Feargas de sin do chonaibh
Do bhí bean Fhearguis fó'n am sin a n-aimsir a h-ionnbhughadh: gur ab aon oidhche rug sí clann agas rug an chú dá choilean, eadhon, Sodh agas Fearchú
Acht cheanna, ba gnáthach le seacht m-bliaghanna roimhe sin, ar m-breith clainne do mhnaoi Fhearghusa, Foghmhor foghlach do theacht an oidhche chéadna agas an leanbh do bhreith leis
Ciodh trácht, tárla Eithleann ar Fhionn a g-cionn bliaghanna, agas do rinneadar oigheacht a d-tigh Fhearghusa Fhinn-léith; agas do shaoradar Feargus ó'n olc sin an Fhomhoraich
Dála Fhinn, iar g-clos do nach raibh siúr a mháthar ag Iollann Eachtach: do eagair a slána ar an bh-Féinn go ráinigh Lúghaidh Lámha fá dheoigh; agas tug Lúghaidh a bhriathar go d-tiobra ceann Iollainn d'Fhionn, muna bh-faghadh Turrainn slán beo le tabhairt a n-íoc a shlána féin: gur iarr Iollann cáirde re n-dul d'iarraidh Thurrainne; agas tug a bhriathar muna bh-faghaidh í, go d-tiocfadh féin do shaoradh oinicc Lúghaidh, agas tug Lúghaidh an cáirde sin do: gur ghluais Iollann ann sin mar a raibh a leannán síthe, éadhon, Ucht-dealbh, a Sígh Coileain Fheidhlime; gur innis a thosg di
"Maiseadh," ar Uchtdealbh, "d'a d-tugthása cuir agas slána dhamhsa fám' bheith féin mar chéile go fóircheann do bheatha agad, do shaorfuinn ó'n n-gádh sin tu " Tug Iollann sin di, agas do chuaidh sisi go tigh Fhearghusa Fhinn-léith, ar chionn na h-inghíne, agas do chuir iona riocht féin í, gairid ó'n d-tigh amach; agas tánga leis an inghíon chugamsa, agas do innis Uchtdealbh a beith torrach roimh bheith iona coin di, agas go rug dá choileán, éadhon Sodh agas Fearchú; agas a dúbhairt d'a mo rogha liomsa a m-beith iona n-daoinibh no iona g-conaibh go m-biadaois amhla
A dúbhartsa, "da mo dhamh féin do bearthaidhe iad go mo rogha liom a m-beith iona g-conaibh;" acht chéanna, d'iarr Lúghaidh Lámha luadhacht a choimhdeachta ormsa, éadhon, Turrainn do thabhairt do féin mar mhnaoi, Tugas; agas do bhí aige go rug triur mac maithe dho, éadhon, Sgiath-Bhreac, Aodhgán Ruadh, agas Caol Cródha; agas as iad sin na trí mic máthar atá ag Bran agas ag Sgeolaing a bh-Fiannaigheacht: gur ab é sin freagra do cheasda dhuit, a Chonáin," ar Fionn
"Beir buadh agas beannacht," ar Conán, "a rígh Féinne is maith an t-eólus thugais dúinn; agas innis dam anois, cread fáth ar liathadh tú, agas cread fáth a d-tugadh áibhle aithise dod' ghnúis; agas más marbh ar do cholainn agas fuaire anma ar do leathar; agas cá faid do thárla dhuit a bheith amhla"
"Do bhéarfa a fhirinne sin dhuit," ar Fionn
"Aon do laethibh d'a rabhasa a n-Almhuin leathan-mhór Laigheann, agas maithibh na Féinne maille riom, ag ol agas ag aoibhneas; táinidh dias ban do Thuatha De Danainn do thabhairt cómh-ghrádh a n-éinfheacht dam, agas atáid iona séathracha agá chéile, éadhon, Milúachradh agas Aighne a n-anmonna, dá inghíon Chuailgne; agas tug Aighne séarathach nach biadh a fear féin liath go bráth
Ar na chlos sin do Mhilúachradh, do thiomsaidh Tuatha De Danainn an aon ionad: gur dealbhadar loch draoigheachta do leith-taoibh sléibhe Cuillinn; agas fir an domhain do rachadh san loch ba liath iad; agas táinidh a riocht eilite im-léithe air fatha na h-Almhuine: go d-tárla dhamhsa bheith am aonar ar an bh-faithche an tan sin; gur léigeas fead air mo chonuibh; agas nach g-cuala cú ná duine me acht Bran agas Sgeolainn amháin, go d-tángadar chugam; gur léigios a g-chómhdháil na h-eilite iad, agas do leanas í gan fhios do lucht an bhaile ó'n áit sin go sliabh Cuillinn a g-críoch Cuailgne ba thuaidh, a n-Ultaibh; agas géir ghairid athadh na h-éilite ó na coin: níor ghiorra ná athadh na g-con uaimse
Gidheadh, ó ráinidh an eilit do'n t-sliabh tug cor do na conaibh; go nár bh-feas dóibh cá conair ionar gabhadh léi, agas ba iongna mor liomsa fiadh san domhan do chinneadh ar na conaibh a chómh-fhaid sin do shlíghe
Gairid dham mar sin an tan ad chonarc inghíon chruth-ghlan, chaomh-áluinn, ar bhruach na locha lán-aoibhinn; agas í go dúbhach doi-mheanmnach go d-tángad d'a h-ionnsuidhe; agas d'fhiafraigheas di fáth a dobróin
"Fáil dearg-óir thuit san loch so uaim," ar sí, "agas mé ag snámh ann; agas geasa nach fuilingid fíor laoch, ort a Fhinn, muna d-tugair an fháil chugam as an loch " Gé'r leasg liomsa dul do shnámh, níor fhuilingios bheith go fada fó gheasaibh, agas téighim fó'n loch d'iarraidh na fáile, agas fuaras í, agas tugas chum an inghíon í
Ró ghabh sisi an fháil, agas téid féin do léim éadtrom fó'n loch; go nár bh-feas dhamhsa cá conair ionar ghaibh
Tanadhsa a d-tír, agas gé'r ghairid uaim m'éadach, ní raibh do shiubhal ionam a ionnsuidhe, ar n-déanamh seanóra críon-chruthaigh, cnámh-ársaidh, dhíom
Tángad na coin dam' ionnsuidhe, agas níor thugadar aithne orm; agas tugadar cuaird an locha for gach leith uaim: acht níor chian go bh-facadh Caoilte, agas tosach na Féinne, go d-tángadar uile ós mo chionn; agas ní thugadar aithne orm
"Abair a sheanoir," ar Caoilte, "a bh-faca tú eilit agas dhá choin, agas aon óglaoch mór mileata iona n-diaigh; no cá faid ataoi tu ad t-iasgaire ar an loch so " Innsim dóibh go bh-faca, agas nach fada do chuadar uaim; acht céanna, ba docharach liomsa mar do bhíos ann sin, agas nach ar lámhas a innsin gur ab me féin do bhí ann; agas níor chian dam amhla sin go d-táinidh tromlach na Féinne chugam: gur innsíos dóibh mo thosg ó thúis go deire; gur chreid siad an t-iomlán me; agas gur léigiodar trí gárrtha ósárd; gur ab Loch Doghra is ainim di ó shoin aleith; agas do rinneadar carbad caol dhamhsa, agas do thógbhadar leo mé go síth Coilleain Cuailgne, agas do thionóladar seacht g-catha na Féinne tímpchioll an t-síogha; agas ró ghabhadar trí lá agas trí n-oidhche agá tochailt: gur ab ann sin d'eirgidh Cuilleann Cuailgne as an síth, agas easgar dearg-óir iona láimh; agas dáilios damhsa an t-easgar; agas ar n-ól na dígh dham táinidh mo dhealbh agas mo dhaith féin orm, agas do sgaradar na h-ainmhighthe áighmhéile sin liom, acht an léithe amháin; óir do bhí mo leath-fholt amhuil airgiod aon gheal, agas do tharraigh Cuilleann dam mo dhath féin do chuir orm; agas níor bh'áil liom sin: óir do thaithnidh liom agas leis an bh-Féinn an daith sin do bheith orm
Tugas an t-easgar a láimh Mhic an Reithe gur ibh deoch aiste, agas tug sé sin a láimh Dhiorraing i, agas ibhios deoch as; agas do bhi Diorraing agá síne chum an fhir fá neasa dho; go d-tug an t-easgar cor seacha go n-deacha as a láimh fá'n d-tochailt go doimhinn ionár bh-fiaghnaise, agas gé'r ritheadar uile chuige ní rugsad air gur shloig an talamh é; agas ba mhór an t-imshníomh liomsa agas leis an bh-Féinn sin: óir d'a n-ibhdís uile deoch as, do bhiadh fios agas fír-eolas aco; agas d'fhásadar féidhliocáin choille san ionad a n-deachadh a d-talamh; agas gach aon do chídhfeadh ar céadlongadh iad, do bhiadh fios an laoi sin aige, gur ab mar sin do liath mise, a Chonáin," ar Fionn
"Marthuinn dhuit," ar Conán "agas abair liom anois cionnas fuarais an fios fír-eólach atá agad agas ní h-é fios tíghe Chuanna é, ná fios an bhradáin"
"Inneosad sin duit," ar Fionn
"Atá tiobrad ag an Easga ag Beag mac Buain do Thuatha De Danainn; agas gach aon ibhios easgar aiste, ba feasach, fír-eólach, é; agas d'a n-ibhe an dara h-easgar, ba fáidh fíor é, agas a mhac na dhiaigh, agas trí chéad uinge dearg-óir cheanchas lán na h-easgair sin, agas trí h-inghíonna do Bheag mhic Buain do bhíos d'a choiméad; Teisionn, Teithcheann, agas Armhach, a n-anmonna; agas a sí Teisionn do dháileas an tobar ar lucht a cheannaighthe
Acht cheanna, tárla dhamhsa bheith ag seilg na seasga, feacht naon, air uathadh buidhinne acht Diorraing agas Mac an Reithe, agas do ionsuigheamair é, agas d'éirgiodar an triur ban sin a n-éinfheacht ionár g-coinnibh, agas doirteas Teisionn lán na h-easgraidhe d'uisge na tiobruide orruinn d'ár g-cosg, go n-deacha cuid ionár m-béal de; gur fhágabh fios fírinne aguinn ó shoin aleith; gur ab é sin fuasgladh do cheiste, a Chonáin," ar Fionn
"Beir buadh agas beannacht," ar Conán, "agas abair liom anois na h-athadh annsacht atá agad nach eagal duit go g-caille iad; agas do oidheacht féin go teach Neóid"
"Do gheabhair a fhios sin uaim, a Chonáin," ar Fionn
"A sé Neoid duine ba mheasa agas ba dhoichillíghe a g-comh-aimsir ris a n-Eirinn
Acht céanna, ba mhór a chonach agas a thígheas: óir do bhadar trí dóirse air a dhún, agas seacht n-athchomairc ar gach dorus díobh; agas gé'r mhór a bhiadhtachas ní dheachaidh aon neach buidheach ná sáthach tar aon dorus díobh riamh; agas tánadh aon do laethibh chum na bruighne sin Neóid um uathadh, agas ní raibh do bhuidheann ann ar mo chionn acht Neóid agas a bhean agas a inghíon; ró shuigheas a stigh
Dala Neóid; d'fhiafraidh dhíom cread fáth ar shuigheas
A dúbhartsa gur ab do oidheacht tánadh ann, "Is dóith liomsa," ar Neóid, "ná cuala tú sgéal an tighe-si, mar go d-tánadhais air oidheacht ann; agas is uime tugadh Neóid ormsa, eadhon, neoid ainim do dhoithchioll, agas is mise duine as doichillíghe san domhan"
"Is briathar damhsa," ar mise, "muna d-tugair dhamhsa oidheacht dod' dheoin go d-tabharfair dod' aimhdheoin " Is ann sin d'éirgidh Neóid dam chur amach; agas do ionnsaigheas é ar lár an tíghe, agas tugas cor treas bhórd do, go d-tárla faon fóthársna ar lár: gur cheanglas go daor dochraideach a bh-fiaghnaise a mhná agas a inghíne é: agas rugas a bhean liom ar an leabadh fá neasa dham
"Ná meill mo bhean, a óglaoich an-aithnidh," ar Neóid, "agas do dhéana cairdiocht riot; agas do bhéar' m'inghíon duit, óir is diongmhála deagh-fhir í " Do thuigeas gur chóir sin, agas do léigios bean Neoid, agas do sgaoileas de féin, agas do rineamair car agas cumann re chéile, agas do h-ollmhaidh fleadh agas féasta dhúinn; agas tugadh Aoife, inghíon Neóid, ar feis lámha agas leaptha dhamhsa an oidhche sin; agas ar n-éirgidh dhúinn ar na mhárach, d'iarr Aoife aisge maoine, eadhon, "cóimhrith ris an lon do bhí san doire leath amuich do'n tigh, agas a thabhairt beó chúiche," agas do rineasa amhla sin
Iar n-glacadh an loin d'Aoife iona láimh, do léig amach é, agas do chuir do throm-gheasa ormsa a ghabhail gacha bliaghain: nó mo éag féin an bhliaghain nach gabhainn é
Gairid iona dhiaigh sin dúinn, gur thionoladar maithe na Féinne do chaithiomh bainisi Aoife inghíon Neóid; agas an tan ad chonairc Neóid iomad an bhíghe agas na díghe d'a thabhairt do na conaibh agas do na giolladhaibh; do bhris an chuil doithchill do bhí fá na chroidhe; ionus gur bh'é treas fear dob' fhearr oineach d'a raibh a n-Eirinn ó sin amach é; agas ag sin éag dam éagaibh-si a Chonáin," ar Fionn
"Eag eile dam éagaibh, éadhon, aon do laethibh d'a rabhasa ar mháigh na Ceidhte theas; do chonarc inghíon áluinn iolchrothach, agas d'fhiafraighios di cread thug iona h-uathadh í
"Ag iarraidh fir atáim," ar sí, "cread an fear " ar mise, "ni bh-fuil fear áirighthe agam d'a iarraidh," ar isi, "acht an fear do bhéara coimhthe dham," "cread an coimhthe ataoi tú iarraidh," ar mise, "léim tar an g-cloich sin," ar sí, "ar h-aghaidh " Do léigeasa m'airm ar lár agas tugas an léim tar an g-cloich gan fhuireach
"Ní h-amhladh sin as cóir" ar sí, "acht cuir an liag cloiche si cómh-árd riot féin ar do dhearrnainn, agas tabhair léim táirse " Do rineasa amhla, agas ní thugas riamh léim ba doilge liom ná í, agas d'fhiafraigheas di cread dob' ainim di
"Eadaoin sléibhe Caein m'ainim," ar sí, "agas tairsi liom a nocht dam thigh féin " Do riachtas léi, agas do luigheamair a bh-farrad a chéile an oidhche sin, agas a dúbhairt si liom, "an bhliaghain nach tiubhrainn an léim sin go bh-faghainn bás anbadh;" agas ag sin, a Chonáin, an dara h-éag dam éagaibh, éadhon, léim tar chloich na Ceidte gacha bliaghain " Eag eile dam éagaibh, muc do mhucaibh Shlánaidhe do mharbhadh gach bliaghain agas a geasa do chomhail, éadhon, gan a goin, agas gan í do sgréachadh re na marbhadh, agas an tí do mhuirfeadh í, d'a h-iomchar go liagh a fulachta; agas gan gaoth a d-tuaidh társa d'a dóith, agas gach dorus gus a m-bearthaidhe í do bheith druidthe ós a cionn, agas gan duine do dhearmad uimpe ann aon bhaile an oidhche sin: gur ab é sin fuasgla do cheiste, a Chonáin," ar Fionn
"Beir buadh agas beannacht," ar Conán, "agas abair riom anois na trí h-urchair mearbhaill is measa riot tugais riamh"
"A déar sin riot," ar Fionn
"Aon do laethibh d'a rabhas do sheilg ar bhruach Cairn Cromghlinne, agas do dúisíoghadh an mhuc chugam as a n-dubhsheilg iona rabhasa agas na coin, agas curraidhe na Féinne iona diaigh; agas tugasa urchar dam shleagh d'a h-ionnsaidhe; go d-tárla a d-taoiseach maith dam mhuintir í, éadhon, a m-bolg an fhir go d-torchar a g-céadóir: gur ab uaidh atá Áth Bolg, nó Dún Bolg, láimh le Corca Múmhan; agas tugas urchar eile go d-tárla an Eadbhó mhic Muinchinn, gur marbhadh é; agas tugas an treas urchar, gur mharbhas Iomhais mic Bachair; gur ab uaidh atá sliabh Iomhais fós
d'aithnídheas go n-dearrnadh m'aimhleas do na trí h-urchair sin; agas rineadh fearta do na triur laoch sin; agas do sgríobha a n-anmonna ós a g-cionn; gur ab iad san na trí h-urchair is measa liom tugas riamh," ar Fionn, "agas déantar leabadh feasta dhúinn; óir ní beag dhuit fhaid do leanais orm a Chonáin; agas d'innsíos morán dam dheacaraibh féin agas na Féinne dhuit; agas, dam dhóigh, is deire oidhche atá ann " Rineadh amhlaidh sin, agas tugadh Finndeilbh inghíon Chonáin, ar feis-lámha agas leaptha d'Fhionn
Acht chéanna, do chonarcadh taibhse, agas siabhra adh-uathmhar d'Fhionn, tré na chodla: gur éirgidh fó thrí cómhárd le uathaibh o'n leaptha
"Cread fá linge ris an leaba a rígh Féinne " ar Finndeilbh
"Tuatha De Danann, do chonarcas dam," ar sé, "do thógbháil bruighne orm, agas a m-beith ag flann-chosgairt na Féinne " Dala na Féinne; do ghabhadar dún-phort ag Fotharladh na Mogna an oidhche sin, agas ba brón leó bheith gan tuarasgbhail Fhinn aco: gidheadh d'éirgidh Bran Beag O'Buacháin agas Bran Mór mac Fheargusa, a moch na maidne ar na mhárach; agas táinidh chum Mhic an Reithe; agas d'fhiafraidhe cá raibh Fionn an oidhche sin
(óir do bhí fios fir-eólach ag Mac an Reithe) a dúbhairt Mac an Reithe, "cia do bhiadh a fhios, ní h-áil liom droch-fháistine do dhéanamh, d'eagla go m-biadaois mná nó mion-dhaoine dam leanmhúin uime, ná ag iarraidh feasa orm
Gidheadh, a deirim gur ab a d-tigh Chonáin Chinn Shléibhe, do bhí Fionn agas Diorraing a raoir " Tigid iar sin an dá Bhran go teach Chonáin, agas fearas Fionn fáilte riu; agas tugadar san achmusán do tré fleadh-ól bainise a mhná agas gan an Fhiann maille ris
"Ba ollamh a g-cionn míosa an fhleadh," ar Conán, "agas tabhraidhsi an Fhiann d'a caithiomh " D'aonta Fionn sin; acht cheanna, gluaisios Fionn, Diorraing, an dá Bhran, 's a g-coin, go longphort na Féinne
"Atá fleadh aguinn ollamh a n-Almhuin," ar Bran, "agas teaghmaoid d'a caithiomh " Gluaisid reompa go h-Almhuin, gur h-éaghradh teach n-óla an oidhche sin ag maithibh na Féinne; agas níor chian dóibh amhla go bh-facadar Cairbre Lifeachair, mac Chormaic mheic Airt, mac Choinn Chéad-Chathaigh, ag teacht chum an bhaile d'a n-ionnsuidhe
"Ní maith thárla so dhúinn," ar Fionn, "oir is geasa dhúinn gan ár d-teach do sgaoile go sgarmaoid féin go súbhach soi-mheanmach re chéile," agas níor bh-fuláir do mhac rígh Éirionn gur ab uime féin déantaoi eagar an tíghe óil
"Ní h-amhla sin do dhéanamh" ar Oisín, "acht léigiom leath an tíghe do mhac righ Eirionn, agas an leath eile aguinn féin " Rineadh amhla sin, acht cheanna, an leath do folmhuigheadh do'n tigh do mhac rígh Eirionn, do bhadar dias do Thuatha De Danann ann, éadhon, Fáilbhe Mór mac Domhnaill, agas Fáilbhe Beag mac Domhnaill; agas a dúbhradar "gur ab ar a son féin do bheith ar an g-cuid sin do'n tigh do folmhuigheadh é"
"Truagh sinn," ar Failbhe Beag, "is mór an táir agas an tarcaisne tugadh orruinn a nocht, agas ba é mian Fhinn tuille d'imirt orruinn; óir an bhean do snamadh ris an d-treas fear is feárr do Thuatha De Danann, atá sí ag Fionn d'aimhdheoin a h-athar agas a máthar " Cíodh tracht, gluaisid an dias sin a moch na maidne go Fionnbharr Máigh Feabhail, agas ínsid do gach táir agas gach tarcaisne dob' mhian le Fionn agas le Fiannaibh Eirionn d'imirt air Thuatha De Danann
Dala Fhionnbharr Máigh Feabhail; do chuir teachta uaidh air feadh Eirionn uile do thionol Thuatha De Danann ós gach áit chuige; óir ba righ orra Fionnbharr: go d-tángadar chuige os gach áit sé catha déag do ghléir ghlan-shluagh a g-cionn míosa air bhruach Loch Dearg-Dheirc; agas ba é an lá céadna sin ráinigh le Conán an bhainis do bheith ollamh aige fá chomhair Fhinn agas na Féinne: gur chuir Soistreach, a bhean-eachlach féin, ar a g-cionn go Teamhair Luachra; agas ar n-déanamh a teachta re Fionn, gluaisíos roimpe tar nais láimh re Loch Deirg Dheirc, go bh-facadar Tuatha De Danann í; agas do chuaidh Fáilbhe Beag iona diaigh ag fághail sgéala uaithe: gur innis sí dho gur a bh-fhochair Fhinn mhic Cúmhaill do bhí sí
Ró fhiafraidh Failbhe Beag cá raibh Fionn, nó cá líon do bhádar an fharrad
"A d-Teamhair Luachra d'fhágbhas é," ar sí, "agas deich g-céad a chuideachta" agas ró innis gur ab a bh-fochair Chonáin Chínn Shléibhe do bhí Fionn re bheith an oidhche sin
Ar na chlos sin do Fháilbhe, tug béim cloidhimh do'n bhean-eachlach, gur ghearr air a dhó í, gur tharraing chum na h-abhann í, gur ab Dubhghearrthach ainim an t-srotha sin ó shoin a leith
Dala Fhinn; gluaisios a n-diaigh na bean-eachlaidhe, agas ba iad Clanna Móirne líon is mó do bhí a n-farradh fó'n am sin: óir ní raibh iona n-éagmais ann, acht Fionn, Caoilte, Mac an Reithe, Eochadh Mór mac Lughaidh, Sgolbsgeine mac Oisin, agas Caol Cródha ó Neamhainn; go n-dúbhairt Fionn re Goll, "a Ghoill," ar sé, "níor ghabh uamhan ná im-eagla mé air bhainis riamh roimhe anois; agas mé air bheagán buidhne; óir atá fáistine nach maith d'a teasbánadh dham, eadhon, Tuatha De Danann do thógbháil bruighne orm, agas mo mhuintir do mharbhadh"
"Ainicfeadsa tú orra do'n chor so," ar Goll, "agas tigid reompa ar sin go teach Chonáin; gur chuir Conán fáilte riu, agas do h-éaghra teach n-ola aco, agas do bhí Fionn a leabadh ursan ann, agas Goll d'a dheis, agas Finndeilbh d'a chlí; agas cách a g-coitchinne iona n-ionad cinnte féin ó sin amach
Dala Fhionnbhar Maigh Feabhail, agas Tuatha De Danann, do chuireadar an "Féigh Fhiadha" iompa, agas rángadar go dorchadh, gléir, na sé catha déag sin armtha, éidighthe, innillte, air faithche dúna Chonáin Chinn Shléibhe, gan rógha, gan rathúghadh, gan fhuireach
"Beag ar d-tairbhe a bheith ann so," ar siad, "agas feidhm lainne Ghoill ag anacal Fhinn orruinn"
"Ní anacfadh Goll do'n chor so é," ar Eithne, bean draoi; "oir cealgfadsa Fionn amach liom as an tigh gionn go mo mhaith a choimead " Gluaisíos roimpe d'ionnsuidhe an bhaile, agas tig ós comhair Fhinn do'n leith amuich
"Cia tá air mo chomhair " ar sí, "Meisi féin," ar Fionn, "Geasa nach fuilingid fior laoch ort," ar sí, "teacht amach gan fhuireach " Níor fhulaing Fionn na geasa, táinidh amach gan cháirde, agas gé'r iomdha duine do bhí a stigh, níor airigh aon aco Fionn ag dul amach acht Caoilte amháin; agas tigidh go h-Eithne bean draoi
Is fá'n am sin do léigiodar Tuatha De Danann ealta d'éanuibh dúbha go n-gobaibh tínntíghe fó'n dún; gur luigheadar air uchtaibh agas air bhruinnibh cháich; agas do ghabhadar agá losga agas agá lán-mhille; ionus gur theitheadar mic agas mná agas mion-dhaoine an bhaile as an dún amach ar gach leath: gur báthadh bean Chonáin (Canana a h-ainim) san abhuinn leath amuich do'n bhaile
Is ann sin a dúbhairt Eithne, bean draoi, le Fionn, cóimh-rith léi féin; "óir is do choimh-rith liom do ghoireas amach tú," ar sí
"Cá faid " ar Fionn
"O Dhoire dá Thorc a niar, go h-Ath-mór soir," ar sí
Do rineadh amhla sin leo go d-táinidh Fionn roimpe tar an áth, agas Caoilte iona dhiaigh; agas do bhí Fionn ag greasacht Chaoilte, go n-dúbhairt, "Is adhnár dhuit, a Chaoilte, méid do ratha agas do luadhais agas aon bhean ag dúl díot " Lingios Caoilte ar sin; go d-tug éirgidh anshocair ar féin go d-tug a dhrom a n-ucht na caillighe ag Doire an t-Seanaich theas, agas d'iompuigh uirthe go d-tug béim cloidhim fó na meadhon go n-dearrna dá ordín chearta chomhthroma dhi
"Beir buadh agas beannacht, a Chaoilte," ar Fionn, "óir gé iomdha buille maith thugais riamh, níor bhuailis buille is feárr " Cíodh trácht, rángadar tar a nais go fatha an bhaile, go bh-fuaradar Tuatha De Danann iona m-broin fíor-choirtighthe ar a g-cionn iar g-cuir a bh-Feigh Fiadha dhíobh
"Dóith liom, a Chaoilte," ar Fionn, "go d-tárlamair ar lár ar namhad san Dún so," agas cuirid, ar sin, a n-dromanna re chéile, agas tuargnaid cách iad for gach leath: gur bhaineadar osna éagcomhlann as Fhionn: gur chlos do Gholl sin, go n-dúbhairt, "truagh sin, óir do chealgadar Tuatha De Danann Fionn agas Caoilte riu amach uainn, agas éirgidh go luaith d'a g-cabhair " Eirgid ar sin, iona m-broinn áigh agas íorghoile, agas Conán Chinn Shléibhe agas a chlann mhaicne d'a g-congnamh air an bh-faithche amach; acht cheanna, do feargadh an t-árd mhileadh uaibhreach ionnsaidhtheach, agas an laoch leadartha loisgneach, agas an torna uathmhar íongantach, agas an buinne bladhmannach borb-threasach, éadhon, Goll mac Móirne mhic Gharraidh Ghlunduibh, mhic Aodh Dhuanaidh, mhic Aodh Chinn Chláir, mhic Conuill, mhic Saidhbhre, mhic Ceat, mhic Mághach, mhic Cairbre Chinn-deirg, mhic righ Connacht; amhuil ba réimiosa árdmhir a réim, an tan do chrom fa'n g-caith a g-crioslach a chróin-sgéithe; gur threasgair treoin na d-taoiseach; gur chíorrba uaisle 'na n-deire, agas gur madhmadh maithe iona meadhon; ionus gur mionaidheadh agas gur craiplígheadh cosa agas cinn-mhullaigh ris, gur ráinidh an társa forranta, éadhon, Fionnbhárr Máigh Feabhail, agas tuairgnid a chéile, gur ba raeptha ro theasgaidhthe na rígh-mhilídh; agas gur ba taobhleadartha, táimh-ríghne na tréinfhir ó'n d-trom-ghleó sin; agas ba é críoch a n-imreasáin gur thuit Fionnbharr Maigh Feabhail do bhéimionnaibh glac-láidir Ghóill; agas do thuit Fáilbhe le Caoilte
Sgiúchas an laoch léimionnach luathghonach, éadhon, Eochadh Mór mac Lúghaidh, agas ró ghabh ag slada na sluagha, go ráineadh an fear fíochmhar forranta, éadhon, Donn-Uatha, gur thuarghoineadar a chéile, agas dob' é fóircheann a bh-feadhma, iad a raon do thuitim bonn re bonn, agas béal re béal, ar an láthair sin; agas ró tuit Rachta Dearg fó'n ruathar g-céadna re Sgolb-sgeine mac Oisín, agas torcradh Róchán ré Garraidh Glundubh
Do thuitiodar an da Sgail re chéile; torcradh na tri Domhnaill re Conán Maol mac Móirne iona aonar; agas do thuitiodar an dá Chairbre re Conán Chinn Shléibhe agas lena mhac; acht chéanna, is tearc tugadh a n-Eirinn riamh caith is feárr tugadh ná an caith sin; óir níor mhian agas níor mhaise le ceachtar do'n dá roinn sin teibe ná teithe as an láthair catha ionar ionnsuigheadar a chéile; óir ba iad dá roinn ba chruadh-chomhlannaidhe san chruinne cheathardha iad, éadhon, Fianna feardhacha fuilteacha forranta Fhinn, agas Tuatha déid-ghlán dath-áilne Dé Danann; agas is beag nár thuitiodar uile ar láthair an chatha sin
Acht chéanna, níor chian go bh-facadar chúca an chuid eile d'Fhiannaibh Fhinn ná raibh an fharrad; ionus, ar a bh-faicsin do Thuatha De Danann, gur ghabh siad réim madhmadh agas teithe ar g-cur an Fheigh Fhiadh iona d-timpchioll: gur thuitiodar taise agas taoibh-néala ar Fhionn féin, agas ar an méid do bhí an fharrad san g-caith, ó iomad na h-íorghaile, agas le forran na feadhma; agas ba iongna mhór le h-Oisin méid díthe na Féinne san g-caith sin: óir tángadar deich g-céad laoch le Fionn, go teach Chonáin Chinn Shléibhe, agas do thuitiodar uile le Tuatha De Danann, acht aon chéad amháin; agas iadsan féin easbathach créachtach crói-leointe; agas gan an chuid eile do mhuintir Chonáin Chinn Shléibhe d'áiriomh
Dala Fhinn; do rugadh go teach Chonáin air iomchar é, agas do bhí caeciodhas ar mhíosa ann d'a liaghas; agas an tráth ba in-imtheachtach é, do ghluais féin agas a bheagán Féinne maille ris, go h-Almhuin leathan-mhór Laigheann; agas is fada bhadar an Almhuin agas a g-créachta d'a g-congmháil a n-otharluighe sul a bh-fuaradar tátha ná liaghas
Oideas an leagha don Othar Dá bhfaightheá pórcán fireann fionn agus a bheith ramhar go maith, a mharbhadh agus a bhearbhadh, an fheoil do thabhairt don liaigh agus an t-anbhruith don othar dobhiadh an liaidh gan dochar agus dobhiadh an t-othar slán
{N Past08 43-51} {L 47} {B 1781c 18D} {G L} {U 0201} {C Prós} {M 8} Ar bhás an dochtúir diadhacht oirdheirc, an tAthair Seon Staford, noch do fuair bás an chéad lá don t-ochtmhadh mí, aois an Tighearna 1781
{B 1781c 18D} {C Fil
} A Athair Seon, is tusa mo dheacair níorbh iongnadh liom fhéin dá mbeith éclips ar ghealach, dá dtiteadh na spéara le chéile ar an dtalamh, dá scoilteadh an fhuinseog ina barra, dá mbeith na ba ag géimne in gach aon taobh don bhaile, dá mbeith an Bhadhbh ag caoine go claoite agad gheata, ag cíora a cinn ó oíche go maidean, tré easpag an éide, mo ghéire, a bheith marbh
A Athair Sheoin, is tusa mo bhuaire, mar tháinic an t-am so id cheann chum gluaiseacht, i bhfeidhil do leapa in aice do shuaineas, in iomaire chaoil gan chraobh gan chuaille, ach do láimh dheas a scarúint ód ghuailinn is do láimh chlé ná faighidh cead fuara, do éadan breá séimh ag tréigean a stuaime, do cheann múinte ag tréigin a ghruaige is drúcht na maidne mar allas go fuar ort, an ghaoth anoir agus síontaí aduaidh ort agus an sneachta mar bhrat ó Dhia anuas ort
In aimhdheoin do charaid do tháinig an duain ort is ní bhfaighidh na sagairt a n-easpag a fhuaiscilt
A Athair Sheoin, is tusa mo ghéire, a Dhia, mo dhochar-sa t'iomraí dhéanach, ag tabhairt do chúl go dubhach don tsaol so
Cuirim brón ar an bhás, is caillte an scéal é
Níor thug sé am duit conntas do dhéana, go bhfágfá síocháin ar do ghaolta
Scuab sé uainn ár n-easpag breá naomhtha do bhíodh ag déana eolais do shagairtí an éide is do bhíodh 'na bhun suite ag a charaid le chéile A (Athair) Sheoin, is tusa mo chráiteacht
Chuaidh tú anonn ag foghlaim na Páise; chuaidh tú 'on bhFranc ag foghlaim na ngrása; thug tú do théarma oirdheirc don Phápa; tháinic tú abhaile id chraobh úr álainn, a bhuinneáin bheannaithe dár bheannaigh na hardfhuil
A Athair Sheoin, is tusa mo dhíth-se, ó a Dhia, mo ghéire do ghaolta a bheith 'od chaoine agus leaba na bpéist led thaoibh gheal sínte; in áit chlúimh na n-éan beidh an chré led mhínchnis agus Rí na Naomh ag déana díon do, easpag an éide, mo ghéire, a bheith sínte
A Athair Sheoin, is tusa mo dhíth-se atá do chomhla chaol chláir mar scáth ón ghaoith ort is do leaba chodlata fá chosa na ndaoine, drúcht na maidne mar mhaise lae shaoire ort, an féar ag fás tré lár do chroí-se, a easpag an éide, mo ghéire, a bheith sínte
A Athair Sheoin, is tusa mo dhíth-se
Chonnarc-sa aisling do chealg an croí agam, go raibh mé i Ratangan ag síorbhaint luibhne, gur chruinnigh saithe beach im thimpeall, gurb é dúirt an bheach eolais leis an bheach chríonna, go bhfeicfinn-se bradán ar urlár an tí seo ní bradán donn as abhainn ná as taoide ach easpag múinte as ceartlár mná míne le plór na bhfear donn ba dheise sin gníomha
A Athair Sheoin, is tusa mo dhíth-se, ba thú bó na mbocht ná téadh i ndísce; do bhíodh do chroí oscailte is do láimh gheal sínte ag déana fuascailt, a uain ghil, ar dhaoine, go gcloisim-se do thuairisc go mór ins na tíortha ar fheabhas do mhiteal is ar dheiseacht do ghníomha, a easpaig in éide, mo ghéire, a bheith sínte
A Athair Sheoin, is tusa mo bhuaire; is deas do thagadh spur dod chois agus buatais, culaith néata don éadach dob uaisle, hata béabhar do cheann na stuaime, do ghearrán 'od thógbháil in uachtar, d'fhuip chinn-airgid id dhoirne breá ag gluaiseacht
A Athair Sheoin, is tusa mo ghéire
Is mar do bhí tú in do mharainn is ea chaoinfinn-se féin thú Do bhí gach cnáimh in do chorp ag breith deise thar a chéile is gach alt leat ina staid féineach is do shúil mar dhrúcht na méile is béal do bhrollaigh mar eala ar an fhéar ghlas is do shrón do bhí cumtha séimh ceart is do mhailí gan mhailíos fén tsaol so; ó Dhia do dhealbha bhí suite dá réir sin, a ghile trí dheirge is guirmeach tréithe
Do rug tú an barr ar bhláth na scéimhe
Chas tú ar th'ais is sciub tú an suae leat ar chiúineacht, ar mhúinteacht, ar shéimheacht, ar fheabhas do mhiteal is ar dheiseacht do thréithe
Ba dheas í do chois in bróig mhín néata, ba dheise do ghruaidh ná tulips lá gréine, ba dheise do gháire breá ná an méid úd; a easpaig mhúinte na gealdéide, ba mhór an trua a bheith ag dreo san chré thú
A Athair Sheoin, is tusa mo dheacair dá mbeadh agam Béarla, Gréigis ná Laidin, ná glór chaoin béil ós na sagairt, comhairle ón Róimh ná glór ón easpag, chuirfinn-se do thréartha-sa i gcéill dos na haingil is go bhfaicinn fá chomhachta na glóire thú fé mhaidin
1 Tomás ó Míocháin cct
Dearbhaithe Dhoiminic do Búrc i mnaoi Shíomain Mhic Fhearghus Mhic Ceorais
Dar droichead na Crannaí dar Rúirí na gainmhe dar ar hoileadh do leanaí do Riocard Laighléis, dar ar ceileadh do dhráití le Feidhlim na gcártaí dar Pádraig Ó hAilpín 's dar ar bhailigh sé 'dhéirc, dar iallaibh na mangaí bhí ag Brian bocht Mac Amhlaoibh dar ar diúgadh do channaí le Pilib Suipéal, is millteach an mhailís do Shíomain Mac Fearghus a thaibhreamh gur chneasaíos le Murainn Ní Aodha
Dar pátrún Chill Bríde dar rás Baile Uí Chaoilte dar mála na pípe bhí ag Bachall Ó Béic, dar Rándal Ó Gríobhtha bhí i gCoilleán Uí Shíoda dar Pádraig Ó Finníola do cheapas an bréid, dar spagán Joe Wheeler inar ghnáthach leithphíosa dar fámairí gaoithe is dar freangaigh Mallbay, in airde ar do mhnaoise níor tharla me sínte 's nách nár dhuit a Shiomáin me tharraingt fá scléip
Dar an gcriathar dar an gcáithigh bhí ag Ciarnait Ní Chearna dar Cian Ó Coileáin do bhí i bhfad i nDún Néill, dar tiarach na lárach tá ag Diarmaid Ó Freaghla dar trian na seascán atá ag Breasal Builtéir, dar giall an scadáin bhric do pianadh sa tsáile le Vinegar Arthur an Corkally Lane, chois spiara ná stáca ná ag riascach na ráibe níor iarras-sa fábhar ar Murainn Ní Aodha
Dar Heighfield Dhruimeolain dar sinsir Sheoin Colpoys dar líoga na Boirne dar duille na gcraobh, dar fuíoll na luideoga do dhíolaid fíodóirí dar Caoilte Mac Códa ar ar baisteadh bod gé, dar saoithibh na comhairle chuir aimhleas roimh Sheoirse dar intleacht Bob Lotan ná teipeann ón bplé, ar binse ná ar bóthar a Shíomain na ndrólann níor shíneas lead stórach 's níor bhlaiseas a béal
Dar brí na mileoige bhí ag Maoilín Ó Móra dar binn na braitleoige bhí ar Chathal Ó Chéibh, dar ar íocas do choróinibh le grinnbhean an ósta dar bríste 's dar bróga Shean-Doiminic Paor, dar íochtar an chlóca a mbíodh ríoball go leor air ag Muircheartach Ó Tórpa ná cleachtadh círéip, níor chuí 'gus níor chóir dhuit a Shíomain Mhic Ceorais a smaoineamh gur phógas-sa cumann do chléibh
Dar srianta Sheoin Chartes dar sciath Chonaill Chearnaigh dar Diarmaid is Gráinne bhí i bhfarradh Sheoin Shea, dar Meidhbh Ní Mhic Ránaill bhí bliain i mBéal Átha dar Niall Ó Milleán ná dúirt paidir ná cré, dar cliabhracha an rácaim tá ar iasacht ag Máire dar ar stialladh do chártaibh le Culligan Rake, lead mhnaoi ní rabhas páirteach a Shíomain na n-árann cidh cíortha me cáiblithe ó phosta go poiléar
2 Séamas Mac Consaidín cct
Freagra Shíomain Mhic Fhearghus Mhic Ceorais
caoinchéile Mhuirinne ghléimhianach Ní Aodha ar Dhoiminic chróga leathanmharcach do Búrc
A Éigse Chláir Fódla 's a chléircheap na n-ordaibh an léir díbh na sceolta le a bhfuilim i bpéin, dom chéasadh 's dom scóladh 's dom dhaoradh idir chomharsain ag éisteacht gach móide dár tugadh i mbréig, Le ar saoradh an cóbach do léirscrios leam ló me 's an céile léar pósadh me, Murainn Ní Aodha, ag téarnamh chum bóthair ar féasta 's ar cóisir dá gléasadh 's dá grógadh le Doiminic Caoch
Éistigí a chomharsain is géillig dom ghlórsa is ná léigig mo scóladh an tan chluinfir mo scéal, is ná féachaig don tsórt san do dhaorfadh a gcóngais is do réabfadh a móide gan urraim don chléir; dar bréathra 's dar gnótha gach éifid 's gach óinmhid dar éifeacht 's dar comhachta lucht glugair gan chéill, ar thréadaibh 's ar sheoidibh na hÉireann a stórach 's a chéile na ndrólann ní chuirfinnse ort bréag
Dar Gearóid Ó Gríobhtha dar an gcronnóig a suíodh air dar an luideoig is righne do cuireadh sa mbréid, dar an bpluideoig ba bhuíthe bhí ag Tiobóid na gaoithe dar an onóir dob airde bhí ag Murchadh Ó hAodha, dar an bhfuinneoig dar an bhfaoilinn dar an nglasóigín chaoimhthigh dar an spideoig do rinceann ar mhullach na gcraobh, ba trioblóideach bhínnse gan sodóg gan císte 's a photóga líonta aige Doiminic Caoch
Dar canntracht na pípe dar cantlamh na ndaoithe dar an gcancar le a gcloítear an iomad don tsaol, dar an ancaire ba líonta don bhranda ba daoire dar an lansa ba líofa do cuireadh im ghéag, dar Antainín Ó Gríobhtha do scanraigh an t-íota dar francaigh na dríbe dar crutaibh na dtréad, dob amplach a d'íosfadh mo ghandal ina cuibhreann 's gan anlann na hoíche ach an tuire agam féin
Dar an roithleoig is righne dar an gcopóig is ísle dar an scolóig is críonna 's is foirfe in aos, dar giobóg don bhríste bhí ar Greigeoir Ó Finse dar Mathghamhain an rince dar trudar na ngaoth, dar an mbodóig do síntear le hanó sa trinse dar cruitheoir na raimhinne dar mhullach an aeir, fé chollóid níor shíleas im chocól bheith choíche cidh trioblóideach m'intinn ag Doiminic Caoch
Dar an snáthaid ba líofa bhí ag Máire Ní Shíthe dar an mála ina suíodh air idir ursain is chléith, dar Gráinne Ní Ghríobhtha bhíodh páirteach le Síle dar an gcáithigh do chríochnaigh ar mhullach an tsléibhe, dar sáfaigh an phíopa bhí ag Nábla Ní Chaoilte dar an mbairneach ba bhuíthe do chuireadh ina béal, a chairde na dílse cídh cásmhar liom insint bhíodh páirt aigem mhnaoise le Doiminic Caoch
Dar fiacla an phráca do stialladh san mbearnain 's tá thiar insa gceartain ag Muireagán Caoch, dar gliadar na ngarlach ná fiadtar a shásamh dar iarmhar na bhfarsal tá i gcrutaibh na dtréad, dar an bpiarda ba sásta bhí ar thiarpa Uí Chearna dar piasta na mbánta dar muirear na n-éan, gan iarracht ar bhlairnis ná ar bhriathra gan ábhar bhíodh iasacht mo mhnása ag Doiminic Caoch
Dar claidhreacht na lómach d'éirigh as dearóileacht is ná roinnfeadh go meonach le foireann Mhic Dé, dar bladhmann na gcóbach fuair oidhreacht Mhic Lópa 's as daibhreas do tógadh chum mustair is plé, dar maighdeanas Mhóire nár thaibhrigh ar phósadh is chuir adharca ar na slóite ó Bhuirinn go Léim, do gheibhinnse mo stórach le soilse na nóna dá saigheadadh sa bpóirse ag Doiminic Caoch
Dar tiarnas na ndéithe bhí ag Niall is ag Laoghaire dar iarthar na léine dar foirm na mbréag, dar sciathrach gach scéithe bhí ag triathaibh na Féinne do rialadh na céadta le cumas a ngéag, dar Diarmaid Ó Cléire nár hiarradh ar féasta an liaire ná staonfadh le hurraim don tréan, gan iarsma na bréige má fiadtar mo shaoradh ní iafad go n-éagad le Muirinn Ní Aodha
3 Tomás Ó Míocháin cct
Mionna Mhuirinne Ní Aodha ag bréagnú a fir pósta
Síomain Mac Fearghus Mhic Ceorais agus ag deimhniú dearbhaithe Doiminic do Búrc re fíorghlanadh neamhchiontach
Mo bhreo 'gus mo chumha-chreach mar pósadh ar dtúis me le gósta glas giúnnach nár aibigh i gcéill, lómach gan lúthchleas gan sórt ar bith subhachais le ár leonadh mo chlú mhaith 's ar leagadh mo scéimh; cá bhfuil spórt insa dúiche idir ógaibh na dtriúcha i measc stócach na sleamhainchleath is bacach billéad ach móidibh an Bhúrcaigh ag mórghlanadh cúise nár grógadh fa shúsa leis Murainn Ní Aodha
Cidh feoite me súite d'éis deolchreimeadh cúigir go deorach san gcúinne le hanacra plé, i gcóngar na cúlach an chófra ná an chrúthaigh gan ordaithe an bhrútaigh dob eagal dom théacht; an borreaspag Brúnach inar mbóthar dá siúladh níor dhóigh go bhfaigheadh rumpa ná carbad gé; 's a chomharsain na muirne nú an brón libh mo chúrsa bheith beochaite brúite ag an seanchoc maol
Níl meonreacht ná múineadh níl córtas ná cumhracht i nglórthaibh an tsúmaire chruinnigh an t-éad, 's gurab eolach don dúiche nách cóbach ná cúilspreas an srólmharcach súgach sin Doiminic saor, ach beobhile lúbach do threoncheap na mBúrcach ba cróga is ba lúfar in ursanaibh éacht 's tá spórtmhar i gcúrsaibh an óil is an fhiúntais 's ag pógadh na gcúileann ó Bhiorra go Léim
Ní hóinmhid bhocht shúldubh gan cóta gan chlúdadh do róchleacht an Búrcach is baramhail méin, ach beobhruinneall ghnúisgheal fé shról is fé phumpaibh gan dearóile gan diúltadh ach cead sodair go haer; dar Domhnall Ó Dúda chuir furthóg ar mhúnsail dar an gcróchar do lúbadh fé Shisile Paor, aisteoireacht ná lúbchleas i seomra ná i gcúilteach is dóchas nár shamhlaigh le liobar mar mé
Dar srólchrannaibh Srúille dar stól Thaidhg an turna dar bónra Thír Mhúghadh 'gus dar meacan an tsléibhe, dar móinbhogach Dhúire dar tóin eireamh Heulith dar scornan na sleamhainchon bhí ag Gearóid na ramharbhroc dar toirneach na n-uird do bhí ag Gearailt na gcaor, le foirneart an Bhúrcaigh i meontreas na húime níor stróiceadh dom rúscasa cnaiste ná téad
Dar Pól Ó Fionnúcáin fuair purgóid mhealmhúta dar pónta Chluanramhad agus faiche Dhrom Cléibh, dar bileog an chuntair tá ag Mathghamhain na n-unsaibh dar donóg an dlútha do dhealbh mo bhréid, dar dronnóg an drúchta ba cláirseoir do Hewson dar smólchneas na húime tá ag Rúirí Ó Néill, lóta ná crústa 'chuid Cheoraisín chiontaigh níor tógadh 'na dhúbla le Doiminic saor
Dar Breogán Ó Dubharta do bheoloit an gúta dar clóca Thomáis Cooper ná taiscenn a réal, dar Górrdal na gcúlphoc nár ól riamh leathphionta dar Tiobóid an trumpa do b'fhearra guth béil, dar píonóg an phúdair tá ag Tadhg Óg Mac Cúda dar cronnóg an phlúir do bhí ag Peadar Laighléis, i bpóirse ná i bponcaibh níor phógas-sa an Búrcach cídh scóladh go dlúth me le reacaireacht scéil
Dar an gcronnóig a diúgthar le geocaigh Chill Mhuirne dar an seanóir gan siúl tá ag leathanloch Léin, dar an gcocól breacghlúineach tug collóid ar dtúis dom dar Róis na leathchrúibe bhris easna in mo scéith, dar an roithleoig a bhrúitear le Runólt ar leannta dar crostóir an chrúca do mharbh mo chéis, im chóngar ná im chlúidse níor chónaigh an Búrcach an nóimint is lú ar bith ó thosach mo shaoil
Dar lómthaigh na lúibchleas ba seolta seanuirlis dar miodóg an fhonsa bhí ag Cathal Cúipéir, dar Eoin is dar Úna 'na mbróig nár chuir búcla dar Mór Ní Churrú do ghoid cearca Sheoin Grace, dar fuinneog na cúirte tá ag Rí Seoirse Londain dar Feoras Ó Fiúra do bhearras na gé, le Ceoras an amhrais ní gheobhad go lá an chuntais ar chomhairle ná ar chiúintheagasc cara ná cléir
Mangaire maga ná baineadh ná maor cuaille le Doiminic rabairneach seasmhach saor suaimhneach ach beirthear go tapa ar bhod barraig na mbréag mbuartha is ón gcloigeann de stracthar treasleathar a mhaolchluasa
As é dubhairt
{N Béal07 195-196} {L 195} {B 1782ls 18D} {G L} {U 0201} {C Prós} {M 8} A MIRACLE OF OUR LADY SIOMPLADH DIADHA ANAIGH CAITHAIDH URCHOIDEACH AN DIABHAIL Do bhí dithreabhthach aithrighe ann bhi ag fonamh do Dhia, agus thug moid Geanmnuidheachd do Mhuire bhaintiagharna
Do bhi arus uaigneach deanta ar fasach aige
Afad ó thaithig duine no ainmhidhe, do cuirfeabh toirmeasg air, airle do thabhairt do Dhía agus do Mhuire ghuidhe
Tharla dho bheith oidhche ag araibh duinnion mhor ann, aig cur sneachda go siabhrasach garb-shiantach, agus air mbeith dho ag triall dóchum a leapa
Do chualladh an guth truagh direoil díchoisgidhe aig an dorus, agus ro fhiarfuidh an dithreabhthach, cia bhí ann
Ro fhreagair an neach do bhí amuith agus adubhairt, bean bhocht do bhí ann docuaidh air seachran ar an bfasach, agus nach mbeith beó aon uair amhain mur leigfídh asteach í
"Maseadh," air an dithreabhthach, "ní fheudaimse aonduinne do leigionn anso, agus go haithrighe bean, oir threigios an saoghail uile do chuirfedh toirmiosg orrum ó m'urnaighthe " Acht ceanna labhrus an neach do bhi ag dorus an aruis go truagh-bheil, dear-shnoidhach ag iarradh a leigionn asteach, ionnus gur ghlach an dithreabhthach truaige dhí agus leighios isteach í
Agus air na faicsinn dó, lionnus dha searc imchealgach go hobon, oir do thaithnid a sceimh chomh-mor sin leis gur dearmuid a chuing chreididh agus chrabhadh, agus iarrus leis chum leaptha í
Agus do iontaigh sisi sin go fonmhar, easgaidh
Agus ar mbeith doibh ar aon ag triall dochum na leapta, do chúalladar an guth truagh, dithleora, tursach, meirbh, mi-theagantach aig an dorus, ag iarraidh a leigionn asteach as uchdh Dé
Adubhart an dithreabhach nach ttiucfadh si fein na neach ar bith eile isteach an oidhche sin
"Truad sin," ar an t-aon do bhi ag labhairt amuidh, "oir ní beó is feidir dhamh do bheith le fuacht na hoidhche thinntidhe gairb-síantach, agus fos le huamhan na n-annspioraid uathfasach, ath-uathfar, dearg-shuileach na duibhe ata ag treun-thoriachd orrum " - "Ní heaguil duit," air an dithreabhthach, "ma ni tu comhartha na croiche ar air ceasam Criost ort fein " - "Ní fheadaim," ar an t-aon do bhi ag labhairt, "oir nir muinneamh as m'oige dhamh é " - "Muinfiad-sa duit é," ar an dithreabhthach, ag togbhail a láimhe súas agus ag rád: "A n-aimn an Aithar agus an Mhic agus an Spiorad Naomh " Air na clos sin don mhnaoi do bhi maille ris an dithreabhach, éirghios 'na meall uathbhasach teinniodh, agus thug eadan an tighe leis ag imtheacht dho
Tiutios an dithreabhthach i ttais agus a ttaimhneul, agus tháinic an Bhan-rioghain ghlormhar
an Oigh Mhuirre isteach, agus líonus an teach uile do dheallradh taithneamhach agus radhus leis gurab í fein Muirre Bhan-tiagharna do thainic dha shabhail ó chaithid urchoideach an diabhail, a n-ionnad gach urnaighthe da ndearnaigh 'na honnoir roimhe sin 'na bheatha; agus radhus leis é fein do choimeud ó sin amach
Do sinnidh an dithreabhtach amhlaigh sin, air mhodh gur dhúinse dorsaibh na hintinne agus na han-toille, ó caithidh an t-saoighail, an diabhail, agus na codla, re gnath-urnaighthe umhal-aithreach croidhe-bhrite, agus re geur-tadsgadh fada-foideach ag sior-mhuidhe deór go truadh turrsach a gnath-mholladh an Duilamhain, Rígh-tiagharna na sóilse agus na duibhe, agas fos ag sior-ghuidhe na Maigdeine glórmhaire, an Oigh Mhuire, no go bhfuair se bás annsan árus beag roimhraithe do bhí aige
BARÁNTAS AN HATA A Éigse is suadha Ag so ordú fuinniúil feidhmláidir fíochmhar foirtil fíorárrachtach, nimhneach neartmhar namhaidiúil neamhcharthanach, cróga calma cabharthach, ríoga rafar réimdhíreach, séimh sultmhar sothuigseana, rúnmhar reachtmhar róthiarnúil, créachtmhar ámhar úrmhaiseach, dlúfar dána dásachtach, chum gach uile chonstábla bumbáille mórmhaor taistealach agus feidhmeannach fórsúil fíorfhorránta do bhaineann re cúirt shochraigh shobhéasaigh shaoithiúil shoineanda sholasbhriathraigh na ndámhscol ndántach ndea-shamplach agus chum Eoghain mhic Parthaláin Uí Shúilleabháin go sonrách agus a lucht cabhartha
A éigse is suadha Shléibhe Luachra éistíg linne seal, I laoithibh éifeacht daoibh go léifead fé mar scriosadh mé
Foghlaí tíre tháinig araoir is óm' thaobh do goideadh leis Hata fáinneach cumtha ceardach péacach uilleannach
Do bhí sé maisiúil éadrom dathúil fé mar thuigimse, Is banda síoda casta ina thimpeall céim nárbh iongnadh
Ba bhreá í a scéimh is bláth gach éinne féna dhuille sin
Lonrach lasmhar cumhra cneasta caomhnach cumannach
Seo an hata gan bhréig faoi ndeara do Dheirdre thréig rí Uladh seal Taitneamh a croí do thabhairt do Naois an tréanfhear cumasach, Fé mar aithrisid fáithe an tseanchais in éachtaibh iomdha I gcathaibh na Craoibhe, i dtreascairt na mílte laoch gan toirmeasc
Sé scéimh an hata seo an chéim faoi ndeara do Hélen cumannsearc Do thabhairt do Pháris ó chathair Phriámus ó nGréig gur imigh leis
Sé an t-ábhar is an fáth d'fhág Aicill is Ájax faon, is iomad flaith
Is Hector cróga, i ruagaibh comhraic do thraochadh trupanna
Is é ba dhíon is éadach cinn ar phlaosc Chú Chulainn seal, Bláthnaid mhaorga an tráth do thréig a céile cumainn dó
Is ar Jáson féin do ghluais le laochra, an tréanfhear curanta, Lomra an óir ó Cholcis ar bord don Ghréig go dtugadar
'S ar Hercules féin do smachtaigh an saol gan bhéim gan toirmeasc
Is ruathar ármhaigh Chonaill Chearnaigh féin do tugadh ris
Is dearbh gurb é bhí ar chloigeann Orpheus, an uair d'aontaigh Lucifer An chúileann tais do thabhairt tar n-ais gan bhéim ó ifreann
Is é do néamhaigh cló Mhic Mhaoil na mBó thug Gaeil go huireaspach Faoi shúistibh Gall go dúchroíoch fann gan réim gan cumas nirt
Is é bhí ar Dhiarmaid i ngoradh na nglia do thraoch an iomad fear, An tráth thug Gráinne cumann is páirt tar aon den fhoireann dó
Cá tairbhe domhsa a mhaitheas do chomhaireamh, d'éis a ghoidithe
'S gurbh álainn gleoite snasta an tseoid é ag saorfhlaith cumasach
Níl ainnir ná béith do dhearcfadh an té ar a suidhfeadh seal Ná tabharfadh searc rún is gean a cléibh 's a cumann dó
Is cráite céasta tráite traochta tréith mé in' iongnais, Is mo ghéaga siúil gan réim gan lúth is is faon mo chuisleanna
d'imigh mo ghreann, do chailleas mo mheabhair, do chlaochlaigh m'inchinn
Go dtáinig óigfhear cumtha córach béasach milischeart, Inné dom' láthair is thug sé an mánual de réir a thuigseana, Go bhfuaras fardal uaidh is fáth cén taobh 'nar imigh sé
Thugas-sa ordú, fuinneamhail fórsúil faobhrach foirmleach Uaim is éiric fé mar léitear é sna luithibhse: As I am informed that pilfering roving rakes gan dearmad Iuris quoque contemptores fé mar chanaimse, Nightly stroll and haunt these borders déanaíg faire cheart, To apprehend an cladhaire falathach feill den chlaonsprot chealgach
Cuardaíg maolchnoic coillte is caolta sléibhte is curraithe
Ó Chom na gCaolfhear go Baoi Bhéarra, is go hUíbh Mac Coille soir
Ó imeall Fionntrá go Sionainn na mbárc is go Clár na Gaillimhe
Is i mbroghaibh aolbhroig ó Chois Fhéile, síos go Luimneach
Cuardaíg póirsí, poill is seomraí, is féach i gcurpadaibh
Ná fágaíg bácús, lochta ná parlús, saor gan briseadh dhó
Siúl gach soiléir is cúinne simné ós é is sailithe
Scartáil airgí is comhraí daingne, is réabaíg glaiseanna
Ar fháil an tséithligh, d'fhág mé i ndaorbhruid, fé mar d'iniseas, Léithrigh righne, déanaíg d'fhí i gceart ar a chuisleanna
Tugtar an scrúile chum na cúirte ar adhastar chugamsa
Go stollad go prap an croiceann le hairc ó phlaosc go troithibh de
Más ina seomraí ag mná óga gheobhair an hata seo, Déin a gceangal go diachrach daingean le cuibhreach gadaraigh
Má ghnéid gearán, ar a gcruachás, tabhair faobhar bata dóibh
Is muna ndéineadsa léirscrios fola ar an dtréad sin, déin a chasadh liom
Ag so barántas, duit a bhráthair, gan bhaol gan toirmeasc, Is leagfad mo lámh, go tapa ar a sháil, is séala m'oifige
Cuir gach ponc de in execution i bpéin do ghoirtithe, Ag dlí na suadha, is na ndraoithe suairce, saothrach socharach
A ghasra fhial ghrianda dob úire uair
Contae Luimnigh mar aon le lánchuaird leathanlíonmhar Leatha Mogha
Le Seán Ó Tuama an Ghrinn aon de phríomhbhreithiúin na suadhéigse sna críochaibh céanna
Ag so réamhrabhadh nó réamhfhógra do gach aon ler mian athnuadhadh na sean-nós nÉireannach ar feadh na gcríoch réamhráite, go bithchinnte do gach aon ainmnithe san leathanach so le comhchruinniú go toirtiúil tromthionóil go teaghlach an bhreithimh réamhráite i gCromadh an tSubhachais an t-aonú lá fichead den ochtú míosa is neasa dá ngairmthear san mBéarla Gallda October chum an lae sin d'onórú re hiarguimhniú, athbheoú, agus síoraithris na saorghníomha saibhre socharmhianda do chleacht ár bhforas feasa, ár gcoinneal adhnta, ár gceap craoibhe, ár stoc stiúrtha, agus ár mbile buacach buafhoclach, eadhón, Seán geal Clárach Mac Dónaill, ardollamh insemse iathghlaise oileánaí Éireann ina chomhaimsir féin, chum cuidiú go cairdiúil ria aroile le greann agus gléirmhian do chothú agus do shíorchoimeád diaidh i ndiaidh fá chomhair ár lucht leanúna féin, amhail do rinne an t-éigeas iolbhuach a dúramar, agus mórán eile dár sinsearaibh romhainne ó aimsir go haimsir
Óir dá laghad mhaireas anois dár dteangain ghaoisbhriathraigh Ghaeilge gan dul i mbáthadh agus i mórdhearmad trés gach doilíos trénar hionnarbadh í go nuige se, rachaidh go comair chum neamhní muna bhféacham meon dícheallach le cuidiú go caoin caomhchumainn le chéile go toiliúil rena coimeád ar bun
Ag sin bunús cúise an tsuadhthionóil nó na scolgharmtha so
Dá dhearbhadh sin, gach aon ghabhas air féin bheith i síth ré héigse nó le glémhian ár seanGhael, agus nach dtiocfaidh san gcomhdháil se mar a dúramar thuas, beidh deighilte ris an éigse agus gearrtha go hiomlán as comhluadar gach aon díobh go fuin a shaoil
Toirbheartha fám' láimh an 23 die Octobris 1754
Seán Ó Tuama
A ghasra fhial ghrianda dob úire uair, Is gach leanbh den mhian iaidhfeas le hiúl na nduan, Ag scanadh gach rianriaghla is gach dúircheist chruaidh, Tagaíg go dian d'iarracht ar chúirt na suadh
A Dhiarmaid, tabhair mo bheannacht le diandúthracht Do thriath Conmara, mo chara is mo chliath chumhdaigh, Ag riar na ranna is ag canadh na gcianúdar, Trialladh feasta ag amharc ár ngrianchúirte
An tAthair Uilliam Ó Mulriain, An tAthair Diarmaid Ó hÍcí, Seán Uasal Mac Conmara, do threibh na Conairthe Móire, Tomás de Barra Na Rátha, agus an chuid eile
Ag so barántas scríofa
Barántas Sheosaef Mhic Gearailt ar Mhuiris Ó Catháin
spaidmháistir scoile, millteoir nó scallathóir, scruibleálaí nó míosaí mangach mangaire, nó fánaí fíorscriosadóra fleascaigh, nó geannachán gruama géarfhiaclach, nó donán díomhaoin daorcháinteach, noch do ghaibh air féin aoir agus iomcháineadh do dhéanamh ar ógaibh na tíre etc
Ag so barántas scríofa, go láidir líonmhar, re hordú saoithe is cúirte, Do tarraingeadh d'óinmhid, raga ná fónann d'aicme ná d'ógaibh dúiche
Muiris mustarach meata mursanta Ó Catháin curraiceach cúthail
Do chuir leadhb den donas mar chím go follas ar lánchuid d'fholaibh na cúige
Whereas gur hinseadh, do láthair binse, beart a dh'fhoilsíos dúinne, Gur rinn sé gníomh nach fearrde an tír re dánta doighire dúra, Dordáin bhriste do rócháin sinne, is mórán mac is cúileann
Thug iarracht easmailteach droch-chroíoch aithiseach do ghéarghoin cealg ár gclú ar fad
Wherefore these are, in ainm an chinéil chalma chirtfhéil chúirte
Ar gclos na ngearán, ar scraiste na mbothán, scraba na mbrachán dtútach, Gan chasadh gan chongbháil gan superchrostáil gan filleadh re scríobáil múchta
Bhur dtaca re gabháil, glamaire an ghearáin, sclogaire mearbhráid i gcúinge
An Teist nó an Tuarascbháil do tugadh air Spreallaire baoth do chaitheas a shaol 'na bholg re gréin ar ghlasbhánta
Tollaire taodach d'imigh re héad; ní feasach dom féin cá hoileán dó
Clamhaire caca leamhscaire maga foghlaí scraiste drochfháistineach
Fánaí fleascaigh, bolgaire smeartha, rothaire ratha róghránna
Ailteoir uallach tráthaí tuata arraí uaigneach ar ghorm-mhíola
Ragaí ruathair, braiteoir buartha, cleasaí cuasnach, cac i mbríste
Deargthóir duaiseach, fealltóir fuafar, cealgóir cruatan casaoideach
Feartaire fuadaigh, callaire cluasach, scrathaire trua gan ealaí ar bith
Starthóir stalcach, cealgóir cleasach, scriostóir dartach daorcháinteach
Ráiteoir ruathar, salachán suaite, bagarthóir buartha, baotháthais
Millteoir meascaithe, trodathóir teallaire feallathóir feallaire fíorphráisceach
Mallachtóir mangaire curracóir cleasaitheach, millteoir acmhainneach, earráideach
Bruinnire bracach, sruimile salach, lomaire lochtach leithíseal
Crutaire cnapach, bramaire bacach, conablach carthach, ceartraoiceach
Gadrach geangach, sracaire santach, racaire ranntach, rathánach, Feargthóir faobhrach, lastathóir léanmhar, sceathadóir scaobach scrathánta
Scallathóir scíosmhar, tradathóir tuídeach maslathóir millteach mearchrúcach
Mealltóir maíteach, scanróir scríobach, ionróir íotmhar anúineach
Clathadóir cloíte, meascathóir mídheas, aithiseoir íorchas anráiteach
Ruagaire righinchlamh, cuathaire críonchas, cluanaire cinnte an Cathánach
Note Bene Ag seo gach comhartha atá ar an lóiste scraiste dóite doshásta: Atá haitín rua air, agus peiribhig ruainneach, agus éadan cruachas, cnocánach
Atá súile sramacha agus cluasa fada aige agus béal beag pusach fíorghágach
Srón mhór smugairleach, smeigín curraiceach, féasóg phollaitheach, phiastánach
Fiacla fostaitheach', is gialla gorma, is malaí mongacha, fadróinneach
Teanga thruisleach, leathan, luitheach leata, liosta, lánlótach
Píopán fothaí, slinneáin choirtbhuí, cliabhrach clasaí cnoc-choirneach
Drom docht díomhaoin, ag an mogha mbocht míosaí, an gangaire is cíocraí ar chóisir
Bolg brocach, tonna torrach, lofa lochtach, lánghúngach
Ascla odhara clasacha cúnga, faltacha foghtacha fáschlúmhacha
Magairle dreoite, is buidín leointe, slipín d'fhóir ar sheanamhná
Rumpa garbhthach, stumpach stracaitheach, gúngach cealgach, garbhchrústach
Loirgne clogaithe, ó iomarca loiscithe, is troitheacha ina dtobracha bracháin
Ladhracha lofa, bréana boga, céasta crosta, ó scríobáil
Sé toil na saoithe, agus maithibh an bhinse, agus choiste na n-ársaidh Faraire an ghrinn nár staon i ndíol ar chlár an tábhairne, De chalmstoc Laighean ba thaca in am coimheascair a náimhdibh, Seán Ó Murchú an scafaire do bheartú chum bheith 'na bháille
A Mhic Uí Mhurchú, déinse cruinniú, ar bháillí fearga
Ná bí ag gearán, 's bí go ceannard, is bíodh togha maide agat
Déin do chuardú, de réir d'ordú, is ná bíodh eagla ort
Cuir fear ar gach cúinne, leasa agus lomchnoic, mín is machaire
Ná fág dúiche I gCúige Mumhan ar fad ná ar tarsna
Agus bí go hárrachta d'eagla práisce, ná lucht magaidh
Ól do dhóthain, i ngach tigh ósta d'eagla tarta
Agus siúl gach bóthar ó Thigh Móire go Cluain gheal Meala
Faigh togha cáirte ó Uilliam an drawer, is ná déin faillí
Éirigh don Charraig, de thogha reatha, is ná bí ar mearaí
Faigh do chrannán, ó Mhac Uí Chall'náin, mar do thaithís
Is éirigh don stáir sin ar cosa in airde go Caladh Ghreanaí
Cas arís ar lorg an daoi, go bruach Easa
Is ná déin scíth, de lá ná d'oíche, ar fad go Seanainn
Cas tar th'ais gan mhoill go rachair go habhainn Tarra
Is ná dein stad, go rachair ó dheas, go Poinnte an Chalaidh
Cuardaigh curraithe, móinte is fosaithe, leasa agus lánchnoic; Goirt is garraithe, is cúinní, clathacha, fearann is fásach; Corra agus ceartlár scairte agus caisleáin, faill is fána
Ná fág leathanchnoc, ná croí carraige, ná poll coinín; Sliabh ná mínleach tuath ná tíre, ná bun seanchlaí; Gleann ná gaortha abhainn ná caolshruth ná pit caillí
I gcás mná óige, ní bhfuil aon ghnó dhe; thiormaigh a shlaitín
An scoilín dreoite, gidh mór a mhórtas, d'imigh as a thaithí
Ná fág scioból, go fiú na bhfuinneog, ná teach fásaigh; Ná fág teach bracha ná stábla capall ná cró cránach
Ná fág muileann, ná lár loinge ná teach áithe
Ionad cos capaill, ná crúb asail, ná nead préacháin
Ná fág umar ná cúil chluthair, ná bolg ceártan
Ná fág fail mhuice ná cliath chirce in aon tigh bochtáin
I gcás tí mhóir de, is annamh a chuaird ann, mura dtéadh le gearán
Ná fág nead circe ná fail mhuice gan lorg don phocán
Ná fág póirse, siolla ná seomra, in aon bhothán
Idir taos is losaid, idir arán agus greideall, agus fé bhéal corcáin
Loirg an séithleach, fé bhéal méise, is fé bhéal copáin
Ná fág buidéal ná cliabh simné, ná bosca láidir
Ná fág poitín, corn ná cainnín, sac ná mála, Arg ná comhra, ná poll bróinte, ná clais tálach
Ná fág lomchlaí, ná nead francaigh in aon stáca
Ag ól an mheidhg is minic do theigheadh, nó ag slogadh bainne
Ná fág baraille, in aon tigh reachtaire, bowl ná meadar; Múnla cáise, cupa ná scála, ná clais phreasa, Canna ná maolán; stanna ná tubán, is cuir lorg na leastar
Ná fág lomphlot, ná fothrach teampaill, ar racach ná ar réiteach, Fraoch ná ruithineach aiteann ná bruithineach, ná gairfean sléibhe, Gan brú is briseadh, is réabadh ar mire, go bhfaighe tú an meirleach
Ná féach do sheanóir, ná do bhacach dearóil ná do mhnaoi aosta
Má gheibh tú crochaire an chinn nár choisirig sagart ná bráthair, Ceangail a reathacha go lom re drisleacha, is cuir ar láimh é
Ná tabhair deoch uisce dhó ná greim re n-ithe dhó, in aon tsórt áite
Go dtugtar chum teastais é, in áit ar mhaslaigh sé, is go mbainfear de sásamh
Dob fhearrde an tír choíche dá dtreascarthaí an chuil Is fearr chum scríofa aoire ná canadh laoi suilt
Meárnamh míchuíosach do gharbhShíol mBloid Do cháinfeadh trí ríocht sul do mholfadh ní ar bith
Foircheann
BARÁNTAS AN BHATA Ag so gearán do cuireadh im' láthair go daingean gan staonadh An fichiú lá den mhí is den Mhárta ar bhloscadh na gréine, Ocht gcéad déag blianta gan bhréag is é sin dáta, Aois Mhic Dé i bhfochair a cúig 's a sé agus a ceathair gan bhásta
Dearbhaíonn go lom, ar bheartaibh an leabhair dom, gan aon chraosól, Ná scrupal ar domhan, mar bhraitheas air fonn, cér gairid ár ngaol ris, Gur sciob re feall buinneán coll den fhás ba néata, d'fhás go sleamhain gan chuan gan cham gan aon éisling
Ní a dubhairt ár sceol gan dabht gur mhaith é a thréithe
Do bhí éide pláta déanta de phrás ar an gceann caol de
'S an iall dob áille de leathar Spáinne faoina phléata
'S an tairne buí dob áille do bhí thíos ar a éadan
'S ar a mhóide arís gur bhailigh buíon ann óg is aosta
Lán an tí ba mhó insan tír ós gach taobh leis
An speal 's an claíomh, 's an tuairgín lín, i láimh gach éinne
Is daoine an fhill 's a n-iompáil lí i gclár a n-éadan
Ní fheadar ar domhan cé acu do labhair ag seachaint na bréige, Is dubhairt re meang, breith air thall, go daingean gan bhaochas
Do labhair an dara ceann leo go teann de ráiméis Béarla
Is dúirt by Jove he certainly go if you don't take him
Deireadh
Sé críoch mo sceoil is fáth mo bhróin gur dhearbhaigh Séamas Ó Coistealbha, as a láimh gur choinnimh sé an péarla
Ba thaca i mbun gleoigh é, chum seasamh re fórsa, ar mhachaire an eirligh
Dob é a ghunna is a chlaíomh é a chapall is a chaoire, a thalamh 's a thréada
Tráth gur treascradh na mílte flatha nár chinnte i gcathaibh na Trae leis; Do sheasaimh cuimsithe, 's dá dheascaibh gur cloíodh iad maithibh na Gréige
Dá dheascaibh thit Treoin ba chalma i ngleo le hOscar na mBéimeann
An Meargach Óg is a charaid ina dheoidh, ar fhaiche na Féinne
Dá dheascaibh thit Bóna in earraid le Seoirse, gur cailleadh na céadta
farairí is ríthe cóige do hoileadh as daonnacht
Ar a lorg do tháinig Cromwell san áit seo 's tuilleadh dá mheirligh, Do shealbhaigh stáit is talamh re lámhneart Chlanna Milesians
'S ar a lorg do tháinig na Danair ba láidir is clanna Turgésius
Ar lorg mo chána do sciobadh re garda ó Chathair na Gréige
Seo an bata tug Jáson calma 'na árthach tar uisce go hÉirinn, Gur leanadar táinte Danar thar sáile é ar aigne a thraochadh
Níorbh eol dom a shamhail ach bata bhí ag Fionn mar aithristear éigse, 'S lucht seanchais leabhar do scannadh le meabhair go gasta le héifeacht
Is é ba chána is ba bhata láimhe ag Fiannaibh Éireann
In am a ngátair 's i gcruaghráscair lena chéile
Is é do bhí ag Murchadh an uair d'éirigh chum catha le Conn tug céad cath
'S ag Conall Cearnach an tan do tháinig go Binn Éadair
Is é gan dabht do bhí ag Goll is ag Donn Craosach
Is ag Dáire Donn dob áille glam ba chlos go hÉirne
Is é ba chána is ba bhata láimhe ag Brian dána ina láimh cheart, I gCath Chluain Tairbh go dian ag treascairt flatha agus laochra
Is ag Diarmaid Donn ná hiarrfadh cabhair, is ag Oisín éachtach
Is ag céad dream eile do bhí ann dob fhuirist' do léamh díbh
Is minic do gheobhainnse ginithe óir le fada dá ngéillfinn
Mé mhealladh níor dhóigh, go scarfainn lem' sheoid, go dtigeadh an laoch mear, Do sheasaimh an choróin, le fada d'ainneoin do Chlanna Mhilésius
An oíche is mó do bhíodh scamaill is ceo, is mearbhall spéire, Dá bhfaca-sa fós 'éis talamhchrith mór gan gealach gan réiltean, Do bhíodh solas im' chomhair óm' bhata ar gach fód go bhfeicinn in aonacht
i dtaobh spiorad ná samhail marbh ná beo ní thigeadh i ngaobhar dom
Sin é anois maitheas an bhata agus a thréithe
Ar maidin Dé Luain glac stuaim is comhairle is in ainm Dé buail ar fuaid na gcomharsan; ná fág bosca gan cuardach cruach ná comhra siolla ná ruaiteach ruadh ná mórchnoc
Ag seo barántas láidir fórsach óm' dhá láimh duit lán de chomhachta i gcumas chum cuardaigh uaimse gheobhairse i bhfocalaibh dána lán de fhórsa, cead briste más gátar, cead láimhte is dóite
Ordú láidir gabhála is tógtha, ar fhearaibh ar mhnáibh ar tháinte ar shlóite, Is ar ghiúistísí féin idir mhaoraibh is próbhais: Beir Muiris Cháit Rua leat mar bhuanna id' bhóthar mar atá sé buacach stuacach geocach ach é do fhaire monuar, ní mór, is dóigh liom, mar do ghlacfadh sé a dhualgas is do bhuailfeadh thorstu
Beiríg Seán cruaidh dána 'ac Eoin libh, fear soilbhir sámh atá i bpáirt na coróineach; cuirfidh sé táinte i bhfáinní tógtha, mura gcuirfear ar fáil mo chána domhsa
Gheobhair gunna agus claíomh agus bíonn do dhóthain, chun catha agus fill, táir críonn' is dóigh liom
Gheobhair cara mná tí ins gach tír ina ngeobhaidh tú, is in bhur gcodladh ná bíg, atá an rí go mór libh
In bhur gcoinnibh má bhíonn aon dlí ná fórsa, ná glacaíg aon sceimhle, is bígí rompu
Tarraing do chlaíomh gan mhoill chum comhraic
is bain géag ón gcroí go cruinn nó srón dóibh
Buail romhat siar go hiarthar Fódhla Do gheobhair deoch is bia go fial 'ge tigh Mhóire
Ná téigí níos sia go n-iarrfair comhairle is le heagla spiaireacht cuir srian red' ghlórtha
Bí tagarthach fial is riail led' ghnótha, is ná leathnaigh do chliath ach mar fhéadfair a thógaint, is dá olcas í an bhliain tabhair fia na feola go gcuirfidh tú an fiach 'na ndiaidh ag Seoirse
Ar Dhroichead na Bandan déin lom gach cóngair, is go Corcaigh na gcuan is ná stuaim go hEochaill
Ar Dhroichead Spár Thuamhan cuir suas do sheolta, nó in Inis na slua 's ag Dún Uí Dhónaill
Cuir faire ar gach cuan de chuantaibh Sheoirse, is ar Dhroichead Uí Ruairc atá ar bhruach na Bóinne, Idir calaithe is cuanta níor mhór duit 'fhógairt, a shamhail dá ngluaisfeadh suas do thógaint
Trí Chonnacht lastuaidh leat, buail gach teora go sroith B'l Áth' Luain is go tuamaibh doirse
I gCúige Laighean do gheobhair raidhse 'phóire, is le heagla bheith tinn aon mheadhg ná hól ann
Scinn go Biorra nuair shroisfir an cóngar is trí Chúige Uladh tabhair urraim is cóir uait, mar tá siad modartha mursanta ró-olc gan poinn suim acu i ndlí cheart Sheoirse
Deargaig do phíopa is líon faoi dhó é, i dtigh Dhonchadh Dí atá in íochtar Fódhla
Curtha má bhír, tabhair oíche dóibh sin, is ar maidin bí id' shuí arís gan mhoill go rómhoch
Tabhair t'aghaidh aníos is fill gach cóngar, is i gCeatharlach an ghrinn cuir boinn faoi do bhróga, 's i gCill Choinnigh tabhair scilling as fógairt gur chailleas monuar mo chuaille comhraic
Suíg i gCallann is caithíg bhur ndóthain d'arán maith garbh is de ghreamanna feola
Trí Chill Dara gread ar gach cóngar is glaoig i gCaiseal go tigh Pheadair de hÓra
Má théir don Chathair ní fada as do bhóthar gabháil chum Mala is chum Baile na Móna, timpeall treasna go dtagair go Srónailt
Ansin suíg is caithíg greim reatha is deoch pórtair
Ná fág ag tigh leanna bracha ná beorach, giúistís sagart ná easpag ar m'eolas, ná fíodóir smeartha ná stracfair a sheolta, ná gabha ná fuirsfir a bhoilg le fórsa
Ná fág fear stanna ná meadra móire ná siúinéir bata ná smearfair le dornaibh
An táilliúir magaidh chúghaibh leagaíg is leonaíg, mar bíd siúd siúltach súgach sceoltach
Ná fág fear géim le méing dá ghlórtha, ná máistir léinn dá mhéid é 'eolas
Ná fág haicléir na maoraibh cróga ná gréasaí caoch do dhéanfadh bróga
Ná fág fear saille tré iomarca a sheodaibh ná fear coinneal ná bainfir an tsrón de
An muilteoir meilte, fear scilligthe na heornan, ná fós fear súilleadh le grúilleadh dá ceóilta
Ná fág aon d'aon cheird dár tógadh, ó aer go talamh faoi thearmainn Sheoirse, d'aon sórt creidimh ná in ifreann ná 'neosfair ard agus íseal rí agus rófhlaith, tiarna tíre is daoine móra
Má dheineann aon chúileann dúiche stró daoibh, dein í leagadh ar a cúl is dul fúithi a dóthain
Bíg ar siúl atá an cúrsa tógtha, ó thigh Dhonnchadh Dí go ríTheach Móire, Agus is é deireadh mo scríobh is brí mo ghnótha, bíg ag baile ar bhur gcluais ar bhuaint na móna
Críoch
Chum Éamainn Brún giúiste 's a chóraim ó Thúirín a' Choic an fear soilbhir comhachtach do fuair clú agus ceannas go cothram go follas as óige le feabhas a theangan is acfainn chum comhraic
An Diarmaid cas Mac Airt do dh'éileamh
Leath Mhogha maille re Mártan Lúitear, Cailbhin, Cromail, Zwingli, Beza, Melangton agus Cardinal Woolsey de príomhcheannchomhairle Beilzebub chum gairm ordaithe agus barántas do thabhairt amach i gcoinne gach n-aon den chlé-eaglais choirpe chealgach choinnealbháite noch do thréig agus do dhiúltaigh do na grádaibh diaga dearscnach ceartbhriathrach agus do na hoird aoibhne áille fhíornaofa
De bhrí go bhfuaireamar deimhin agus léirchuntas gur cheangail agus gur mhóidigh duine dona diablaí áirithe chum bheith ina dheisceabal ag an ardmháistir sin inár gcoinne
Lucifer, go mbeidh sé modhúil miochair milis ómósach don ochtú hAnraí, do Rí Uilliam an Choncais, d'Anna Boleyn, agus do mhórán eile de na deamhain, darab é 'ainm agus a shloinne Diarmaid Ó hArta do bhí sealad 'na shagart poráiste thiar i gCairbreacha, tamall eile i gCarraig Tuathail fé thearmann Dhochtúir dhiaga dhearscnach dheiscréideach Mhic Cionnaith, Easpag Chluana, Chairbreacha agus Rois
Agus chum ná beadh mearaithne agaibh ar an Diarmaid réamhráite seo, bhéarfamna díbh a chomharthaí sóirt agus eolas ar a dhroichmhéin agus ar a ghníomhartha salacha mar leanas: Atá Diarmaid diablaí Ó hArta, achrannach, airceasach, ainmhianach bréagach bradach breallach, cancarach clamparach clamhach cealgach casaoideach, duairc drochghnóthach, dona dána diablaí, fealltach feargach fraochaí, gruama gráiniúil grollach glasghnéitheach, lomartha loitithe lándíobartha, meirgeach mairgeach mallaithe maslaitheach míbhéasach, peacúil púcúil pusramhar portshúileach; ríbhodach railledhubh, racaire rinnbhéalach, atá salach sramach síolach suarach searbhlabharthach, agus tóraí tuirinneach tubaisteach do chuir gleo agus buairt ar impireacht na bhflaitheas, do chréachtnaigh agus d'athnuaigh cneácha Chríost agus do chuir banríon gheal na n-aingeal ag sileadh na ndeor, do chuir cneá i gcroíthibh na Naomh is na nAspal, do chuir brón doilíos agus díomá ar eaglais dhiaga dhea-shamplach na críche seo Leatha Mogha agus ar mhórán eile de chléir mhilis deigh-mhéineach dhearscnach Inse Fáil
Uime sin an uair ná tagann agus é féin do thabhairt suas agus seasamh chum breithiúnais, fógraímid i bpéin priacail agus umhlacht do gach uile chonstábla agus báille, gach uile chladhaire coirpe cealgach claon cailliúnach, agus gach uile bhithiúnach bréagach bradach ceanntréan cleasach suarach sliteach ar feadh na Leatha céanna mórfhódach Mogha de bhrí na mórchumhachta atá againne gan diúltadh: An Diarmaid cas Mac Airt do dh'éileamh A lorg 's a chuardach buan gan traochadh, Ar fuaid curraithe, bogaithe is sléibhte, Bailte móra cuanta is céibhe
Cuardaíg ardchnoic bánta is gaortha, Caisleáin sheanda gleannta is féithe Cuasáin cumair is imeallaibh craosmhuir, Gach tráigh is cuan ar fuaid na hÉireann
Tosnaíg thiar in iarthraibh Béarra, Ná fágaíg cúirt, dún ná aolbhrogh, Long ná bád i gClár Loirc Fhéidhlim, Gan spiúnadh is lorg do stollaire an éithigh
Ná tugaíg Beantraí ar iontaoibh éinne, Cuan Dor na long ná Dún na Séadaibh, An Scibirín gan fuíoll gan éileamh Ar lorg an scramaire dhamanta chéasta
As san preabaíg go meanmnach saothrach, Go Corcaigh na gcuan go luaimneach léadmhar Is déiníg lorg go brostaitheach éigneach Ar Dhiarmaid glas Mac Airt an meirleach
Ach fóill, a dhaoine, do hinseadh scéal dom, Gur theith an raille lena anam mar fhaosamh Go hUíbh Mac Coille le hiomarca saothair Ag iarraidh coimirce i gcumaraibh éigin
Leanaíg go dlúth an sprionlach déistneach Is cuiríg a lorg go hobann le faobhar
Ná fágaíg gleann ná poll ná réchnoc Gan spiúnadh is súil go dlúth dá éileamh
Lá Fhéile Seáin do chuala ó uasal tréitheach Go bhfuil an fia i gCill Ia fá dhaolbhrat Agus é ina mhinistir choirpe chréimthe Is bean acarach aige agus cléireach
Nár mhaire sé a ghúna clúmhach ná a bhéabhar; Uchlán gruaim is buanchnead cléibhe, Saighead nimhe galair is greamanna is géarghoin, Gach aon lá is tráth dá chéasadh
Go maire céad bliain sna pianta céanna, Is conairt na fola dá stolladh is dá chréimeadh; Naithreacha nimhe ina chroí dá réabadh, 'S a chionta mallaithe dá dhamaint 's dá dhaoradh
Beidh cnead 'na chlí dá dhroim is péinbhroid, A chroí is a cheann 's a mheabhair dá réabadh, Dá stracadh is dá fheannadh ag diabhail ar saothar, Mar thug sé a anam ar aithis gan éifeacht
Is droim do thabhairt le flaitheas Mhic Dé ghil, Is do chuir cogadh is gleo is brón ar naomhaibh, Is an mac míorúilteach muirneach naofa Gur fhulaing bás le grá don smeirle, Is gur iompair a chroch go doilbh déarach; Ar mhullach an chnoic is ansan do céasadh, Le hiomad pianta diana déistneach, Íosa milis chum sinne do shaoradh
Ciach ortsa, a Dhiarmaid, is léan ort, Uchlán dubhach is púr is créim ghoirt
Cá ngeobhair, cá rachair, cá stadfair ar aon chor
Is go mbeir Lá an Luain id' chuail bhocht dhaortha
Os comhair do shúl beidh scrúdadh is léirmheas, Is breithiúnas caoin ag Íosa dá dhéanamh, Dlíthe go cothrom is lorg is léirmheas, Ar do ghníomhartha damanta mallaithe, a mheirligh
Dob' é seo, a stráill bhocht, an lá léin duit, Cá gcaithfir do ghúnaí dubha is do bhéabhar
Cá ngeobhaidh do ghaisce do phearsa is do léimse
Nó an mheirdreach mhallaithe mhaslaigh is dhaor thú
Gráin ar do mháthair is créim ghoirt, Ó bhí ceard a beatha ag an gcaille gan béasa, Bheith 'na coillteoir muc ar fuid na hÉireann, Nár bhain sí asatsa an acara dhaor thú
Dob í seo, a chairde, máthair an smeirle, Seanrúisc caillí mharaíodh céad muc Mar chailleadh a meabhair in am a dhéanta, Le meisce ó thunna na buisinne bréine
Dar leatsa ba ghlan is ba mhear do léimse, Tar bonn, tar geata, tar caise nó féithe, Ag déanamh mustair le fuinneamh is faobhar, Ag taispeáint clú is lúth do ghéaga
Turnamh treascairt is galar is créim ort Do rinn d'anam do dhamaint le léim choirp, Léim ler scarais le flaitheas Mhic Dé ghil Is léim do chuirfidh go hifreann daor thú
Beidh tú fannlag crannda créimthe; Beidh saighdibh nimhe tríd' chroí gan faosamh; Beidh do námhaid i gclár t'éadain, Meisce is drúis is tnúth is craos coirp
Ní thuigim gur tairbheach an teagasc so léamh duit, Ní baois ná gangaid ná glagaireacht bhréige, Go mbeidh mac Uí Arta 'na raille fá dhaorchnead I ngleanntaibh ifrinn tuilte de bhréantas
Cruatan báis ort, fán is eirleach Is buartha táid a lán ded' ghaolta, Eaglais ionraic mhúinte mhaorga, Do leanas go dlúth gach cúrsa naofa
Dochtúir Mac Airt an sagart léannta Is Tadhg do bhráthair lán de dhaonnacht, Táid faoi bhrón go deorach traochta, I dtaobh do dhamaint do mhasladh is do chlaonadh
A thrú bhocht ainnis créad mheasair do dhéanamh
Nó créad é an diabhal chuir ciach is daolbhrat Ar do radharc chum deighilt do dhéanamh Le hAonMhac Muire a dhlithe 's a naomhscript
Airiú, glac-sa comhairle i gcóir tú 'shaoradh, Spreag t'aigne is tabhairse géarghean, Do Chríost tar n-ais is glacfaidh sé leat, Má bhíonn do chroí dáiríribh céasta
Buail d'ucht is bíodh sruth déar leat, Is smaoin ó chroí ar do chríochaibh déanach'
Smaoin ar Íosa Críost mar céasadh, I gcrann na croise le dursan is daorbhreith
An Ceangal
Mo thrua thú feasta mura nglacair mo chomhairle i dtráth, Mo thrua mhór d'anam bheith damanta i mbrón go tláth I do chuail bhocht caite faoi leacaibh ag dreo go táir Is na sluaite deamhan dod' thachtadh is dod' dhó de ghnáth
Gnáthaigh feasta teacht ar ród na ngrás, Is gráigh le d'anam taitneamh mór na neámh; Fág an peaca is seachain cló na mbáb, 's ard bheidh gradam agad, glóire is cáil
Do cháilse fós is deorach dubhach le cléir, Mar d'fhágbhais lóchrann glóire is cúirt na naomh; Do chairde i ngleo faoi bhrón is dubhach a scéal Is na táinte leo faoi cheo is faoi chumha id' dhéidh
Id' dhéidh is danaid liom cathaibh na dtáinte triath, Mar thréigis sealbh na bhflaitheas is grá na gcliar, Le gaethe cealgach mallaithe páirt is mian Do mheirdrigh dhamanta do shnaidhmigh thú ar láimh an diabhail
Adúirt Diarmaid Ó hArta mar leanas: Muna bhfuil mo chreideamh go cóir ar thaobh an óir is mé is liaigh; is duine dona tá mar táim gan an saol im' láimh ná Dia
Ar an ábhar go dtáinig
Contae mór álainn lánaoibhinn Luimnigh mar aon le mórchuaird Mumhan go huile chum fianaise
Leis an Athair Uilliam Mac Gearailt
sagart socair sítheoilte saoithiúil soineanta sruithléannta, fial fearúil fíorfháilteach fáidhghlic forfhorasta, stiúirthreoraí, comhlain chosanta agus posta dídin paróiste an Chaisleáin Nua i gConallach - agus fós aon de phréimhshliocht na suadh-éigse san gcontae réamhráite etc
Tabhartha fám' lámh an chéad lá d'earrach, aois Chríost 1824
Whereas do tháinig inniu im' láthair an t-uasal Séamas Ó Coindealbháin
ollamh lánfhoghlumtha léarthuigseanach ins na hilbhéarlaibh agus go bithchinnte sáreolgaiseach i dteanga mhín mhúinte dhúchaiseach mháthartha chianársa na hÉireann, agus gur dhearbhaigh ar bhrí mhóide an phortúis dhiaga go bhfuair sé fáth agus fíorfhaisnéis ar ghráinghníomh feillebhirte fuathúil fíormhaslúil in aghaidh Dhlí Dé agus clanna Gael go sonrách
Do rinneadh agus do roghníomhadh re sruimileacháinín suarach buanta brúchtghránna mínáireach tarcaisneach tláthghníomhach darb ainm Seán Scoláire nó Seán Máistir Ua hÁinle - teideal suilt, scige, agus fochmhaide do ceapadh dhó mar ainm magaidh de thaobh a ghnáthghrágalaíl i measc bacach agus baothdhaoine, agus buíne ainbhiosaí na cúiltíre ina lonnaíonn
na Caitirinní mar a bhfiaraíonn an Mháigh ghealbhraonach an tSeanainn ghnúis-stoirmeach i dtuaith Chaonraoi, i bhfairche Luimnigh agus i bParóiste Chille Díomadh
Arna ndearbhadh don bhfaisnéisí-se a deir gur áitigh flaith fírinneach sochreidte do stadas agus do chomhnaíos san gcomharsanacht chéanna, go raibh uasal oirdhearc áirithe ina fhogasacht ag a raibh iomad de sheanleabhraibh barántúla agus d'annálacha ró-ársa na hÉireann, de dhéantúsaí snasta slachtmhara na bhfilí agus de sheanchas álainn aosta uasal Ghaelaibh Éireann agus tuairisc ar fhearannaibh, ar bhailtibh, agus ar bheathaibh a sinsear ó theacht Pharthalóin go gabháltas Gall agus ar gach
agus ó san anuas ar gach seachrán, anaird agus ainnise do tharlaigh dóibh go ré na daoirse-se noch b'ócáid agus fáth don ghráinghníomh réamhráite
Oíche áirithe dá raibh na buannaibh cosantacha so aicme Ghall agus lucht smachtaithe agus géarleanúna na nGaelaibh rena ráitear Lomairí ag lorg, ag spiúnadh agus ag mionchuardach áitreabha árais agus áit dídin na gcomharsan, do thángadar chum teaghlaigh an uasail réamhráite, agus tar éis é do léirchuardach go dlúth, mar dhea ag iarraidh airm, nó feallfháth éigin eile, le binb buile agus cuthach ifreanda do bhriseadar agus do lánréabadar mionarg dhlúthdhaingean dea-dhéanta ina bhfuaireadar an bruscar leabhartha úd, le rómhéid a n-ainbhis agus a ndíth eolais, i gcló uasal cathbhuach na Gaeilge, do shíleadar agus do lánmheasadar gur ba cartacha ceangail agus snaidhm-choinníollacha conbhearsáide agus comhluadair an Mal-Chroda Rock do bhí acu
Do bhailíodar leo iad go háthasach luathgháireach lánmheanmnach dochum iad do shuathmheascadh agus do lánscrúdadh do láthair comhthionól uachtaráin na tíre sin, i Machaire an Chuilinn lá cinnte na cúirte ba choimhneasa dóibh
Agus ar dteacht don lá san do cuireadh fios agus fiafraí, d'fhios agus d'fhiosrú an bhailbhmhaimilínigh seo
Seán Scoláire chum dubhnéal an ainbhis do scrios agus do ruagan ó intinnibh na n-uaisle le léaghadh na leabhartha so dhóibh
d'éis sruthfhéachain amasach neamheolach do thabhairt lena chaochdhearcaibh bolgshúileacha preabléimneacha do admháil, do chraobhscaoil, agus do ghlanáitigh go rabhadar in aghaidh dlí Dé, an tsaoil, agus na ríochta, agus fós is dóigh go ndearbhfadh sé gur ba Trod
Elephants iad dá mbeadh dóigh nó deimhintsiúrálta aige go bhfaigheadh duais díol nó barr cairdis dá bhíthin sin
Acht b'fhollas do na huaislibh iarracht a chlaonintinne agus a neamhthairiseacht chum na feadhma san do réiteach, agus uime sin do teilgeadh 'na chrancadh ó chlár na mionn é, fá ghráin ghnáis agus fuatha ag Dia agus ag daoine ó shin anuas
A bhuí re Dia gur ba de iarmhar Gaelaibh an spreallairín-se
Chum doithaithne agus léireolas do bheith air béarfad a chomharthaí
go sothuigseanach uaim do gach n-aon ionas go séanfaidís mar phréachán é
Scríofa
faisnéis an tSéamais réamhráite Uí Choindealbháin
Ar an ábhar go dtáinig inniu im' láthair soilbhfhear sámhghlic, fíoreolach, Soineanta sásta, go hosnaitheach cásmhar dochrach cráite dianbhrónach
Is gur dhearbhaigh gan docúil, ar mhóide an phortúis, is san gan mearú céille, Go cathaitheach fadchumhach, meirfeach, lándubhach, an Dáiví seo d'fhuil úir Ghaelaibh: Go bhfuil cruinneacán soláthair gan fuinneamh gan fáltas d'imigh ar fán ó Phinse, Ina dhonán diomách, ó imeallaibh Cláir 'na sruimile is 'na ghráin-scaoinse
Gan faice ar a ghiodán acht peilte pocáin, is mullach a ghorm-mháis bhréin tríd
Seanphluid ghráin ag dídean a chaocháin; 's an tseithe a chrúbáin níor théigh riamh
Le hiomarca an chruatain, is na huireaspa fuair sé is deimhin go mba thrua an scéala
Do bhrostaigh chum gluaiste an giobalach trua so, tar Sionainn ar thuairisc méile
A mheas sé leis féin Go mba mhaith an leithscéal chum a bheatha do shaorchuardach, Do bheith ina scoláire léinn, ó phosta go piléar, nó 'na ramaire baothluaileach
Is mar sin do bhí; do bheartaigh a scíth do cheapadh i gCaonraoi an tráth sin
'S a dteach sheanduine shonaí, fuair iostas is cónaí go brothallach sochroíoch sásta
Le ceilg is drochghníomh do bhradaigh a iníon óna charaid mar dhíol táille
Is ó mheallaigh ris í do mheas an tseandís go mb'fhearr dóibh í do tháith ris
Ag se mar fuair an ramaire trua iostas agus tuar sáimhis, Cosnaimh is aointís, leath ionmhais is oirnís; dar Muiris do bhí an t-ádh ris
Ansan d'fhan sé, ina ghliogaire lánbhaoth, ag cnuasach is ag léamh dánta, 'Na shrathaire spairtbhréan, gangaideach ráigchlaon, amaideach aircbhléan, gágach, Ag achrann leis féin 'na bholg re gréin ag brath ar gach n-aon do lánchreach
Agus cé admhann go léadh, teanga na nGael, is le gangaid do dhéanfadh gnáth dhi
Paidir ná cré, ní abrann sé, is faoi eascaine Dé atá sé
Is mar bharra ar a phéin san ainnise gach lae 'na spalpaire clé cráite
Tá an feadhmaire claon ag cnuasach gach scéil 'na bhfaigheadh cogar nó bréagfháth air
Is dá chur san i gcéill, do chlann na nGael, is eisean dá mbréagáiteamh
Mar ghearradh ar mo scéal léigh an fhaisnéis do cuiredh inné im' láthair
'S is follas ó mhéin an amhullaigh fhaoin, go dtuilleann ón tsaol gráin air
Ag se a chomharthaí, do gach uile threoraí, agus iad so ar a thóraíocht láithreach; Do gach taistealach slí is feadhmannach fíor, má castar 'na shlí, an scoláire Craiplitheach crónbhuí danartha dreoghnaíoch cast'-dubh snódhchríon stádach: Abhacán aonda, amhullach aerach, airceasach aosta, anairdeach
Balcaire bléinbhreac breabaire bréagach bagarthach baolach beagbhráithreach
Cealgaire cléchleas cealgach créimeach castaire is créice crithchráite
Drannaire déistneach danartha daortha, draidearnach déirce díthchairdeach
Eascaraid éadmhar, earraideach éithigh, eascairneach éigeart, éignáireach
Feallaire fraochda, feargach faobhrach, feamaire is faolchoin fíorphráinneach
Glamaire gaofar, goireagach gréascach, gliogarach gaorthach guairneánach
Imdhearghthóir íogair, immdiolach íosal, ingireach intleach, iarsmáthach
Loscathach luaithchreach, lofa lánbhuailte, lomaire luaileach luathlámhach, Meascaithe maíteach mallaithe millteach marfach, is smíste míshásach
Nathair ndubh nimhneach nascaithe in ísleacht n-achrannach naimhdeach Nílghránna
Pusaire pollghnúiseach, plubaire pusphúiceach, preapaire pimpeamhail, príobháideach
Ramaire roitheamhail ragarnach rásamhail, racaire ráigeamhail, ráiteach
Seanchaí suarach, teipeagach tuatach, grabaire suarach, truaráiteach
Ag sin a thuairisc, fé mar do fuaireas, ó dhuine den uailldháimhe
'S anois béarfad díbh, tuilleadh dá chomharthaí ionas go gcuirfí ar láimh é
Fear dorcha gearrchruinn, lodartha lánmhoill ceannachrom gnásghnaoi raomach, Caolscrogalach creatbhuí, mórbholgach sathchlaon, tollghorm garmaíoch gaofar
Lagioscaide luinnlom sálbhriste troighthrom, lagarlofa altlobhar créimeach
Folt dorcha doréitigh, ar bhaitheas an chréice, is mala chromléith mhínáireach, Ceangailte ar éadan sheirgthe an chréice, is smearasmuit gaorthach gnúisghránna
Tá breillephus fé sin, sramaitheach séiteach, prioslaitheach pléideach, canránach, Is camasmig tréigthe ag casadh ar a bhréansmuit is tuile go tréan ag tál air
Tá brollach a chóta, ón sranga sin dreoite, is ní beag daoibh, mar dhóigh, an méid sin
Is seanchasóg air go himeall a thóna, is tollearradh odharchrónchríon bhréide
Agus reiceann idir mhná, ó chaitheamh cupán, gur feasach dó a ndán, 's a gcéile
Ó philip an scaoinse, gnáthshileann braon sinsir, do scalann go tinn a chréachta
Go galarach treighdeach ceasnach doleighiste an aicíd thall thinn do shaothraigh
Ag se ordú do gach soilbhfear saoithiúil cosnamhach dea-chlúch léannta Is lomaire sceimhliúil, ó Dhaingean san Mhumhain, go Teach Doinn i gcúil Éireann, Ó Ghaillimh na dtonn go Corcaigh na long is ó Dhoire go ciumhais Bhéarra, Ó imeall Fionntrá go Cloch an Stocáin a lorg do shárléirchur
A Sheáin Uí Mhurchú bí fuinneamhail faobhrach
A Sheáin Uí Mhurchú, bí fuinneamhail faobhrach, bí go gasta, nó is eagal go n-éifir; tar go tapa chum paitint do réiteach nó cluinfid cúigí an ponc dlí dhéanfad
Táimse lán de náire a dhéanamh, de bhrí mo choidrimh oraibh le tréimhse, 's go mba dhochar liom goradh do scéimhe, a bhuachaill ghreannamhair bharamhail bhéasaigh
Tar, a rúinín, is fiú daoibh éisteacht; glac mo chomhairle, is cóir a déanamh; ná seasaimh sa tsolas, tá an coiste dá thaoscadh, díotáil báis ó láimh gach n-aoin ort
Táid dá rá, 's ba nár an saothar, go dtug an sagart duit leabhar beag tréimhse, ba chóir a ghlacadh, dá mbeadh agatsa an séala le hordú Cúirte Buird is Éigse
'S gur ghluaisis go huallach éadrom fá thuairim nár bheag uaisle do véarsa, ag luí ar an ngreann le ceann gan éifeacht i ngníomh nárbh iongnadh tusa bheith traocht' ann
Níorbh fholáir don fhile bheith snoite glan faobhrach is bheith go líofa in intleacht 's i dtréithibh, a bheith eolach i gcódaibh na gcléireach, is bheith 'na staraí nó 'na eagnaí léannta
Má tá gur ghlacais an leabhar ón gcléireach ní déantar file de dhuine le sméide; is iomaí lá nárbh fholáir a shaothar theacht don chúirt ag múscailt na féithe
Dá bhrí sin, a dhíograis mo chléibhse, scoir ded' leamhas, ná meabhraigh aonréad de sheandáinín i ngleanntáinín sléibhe; bí oilte sa chúirt i bponcaibh géara
Ceap do leas ag teacht go saothrach; ná fág an Máistir Seán na n-ae istigh, bráthair Uí Mhacháin na féile, fear maith flaithiúil dathúil déanta
Táid na báillí 'na ngardaí tréana Seán Ó Broin is Domhnall Ó Laocha chum do ghofa go hobann sa phlé seo, is chum do ghearrtha le fáscadh téide
Atáid sanntach, gan amhras, féachtar, nó fós ar buile le gloine do thaoscadh; ná tabhair iontaoibh le sciúirsíbh saolta, iarrfaid breaba nó sracfaid thú is céasfaid
Tá duine acu ar liost go cliste i d'éagmais, Conchúr mac Thaidhg i dtaibhse an tsléibhe amuigh, Atá ag gleacaíocht le healaín gan traochadh; Bíodh an caistín fá haistíbh nó daorfaid
Táid dá rá nach ráfal bréige Seán Ó Broin gur thit sa cheird seo; más áiteamh fíor an gníomh gan éitheach, beidh sé thíos leis, brí na scéalta
Cuirfimid Dinís Ó Hickey an caolfhear in ionad Sheáin mar bháille péacach, bhéarfas chúghainn an triúr so in éineacht le cúnamh Dhónaill chróga Uí Laocha
Fear nach mó leis, ba dhóigh liom féin sin, dreoilín beag cróilítheach do thraochadh, ná a dtabhairt ceangailte maidin go gléasta, do láthair Choiste na nOllamh i ndaorbhroid
Ní foláir don dís seo mhaím go héasca summons a thabhairt go humhal don méid seo: don Athair Conchúr, ar chruinniú an tréada, teacht go fuinniúil ag breithniú an scéil seo
Tagadh Réamann nach bréagach méin mhaith, is Uilliam fial fónta béasach, Seán de Barra nár dhearmaid féile, is tar scór fógairt ar Dhónall Ó Laocha
Baintear admháil a Ceallachán gléigeal Ó Charraig na Muc ag ar mhinic ann éigse; ní foláir bacaigh do tharraingt sa phlé so daill is lucht binnphort do phléascadh
Tomás Óg ní cóir gan glaoch air, ná fós Donnchadh an crobhaire gléigeal, ná ar Sheán an Dúna mar shúil go n-éisteadh le gach díotáil nó fíneáil do réiteach; Conchúr Gabha, ar lom gach saothair, bíodh 'na gheocach 'na gcomhair sa phéin seo; i dteannta an bharaille tagam le chéile, is beidh síocháin ag gach ríbhard is éisteacht
Suíodh sa choiste go cothrom an méid sin, ag déanamh ceart dlí gan faillí go héasca, mar thaitníos le gach staraí den éigse, ag ól a steancán le lúcháir is pléireacht
Ón lá sin suas bí fuadrach faobhrach ag déanamh striúncán i dtnúthán aerach, labhair go teann, ní bheidh ceann fé ort; tarraing do phas, bí gasta tréitheach
Bíodh a gcórú in ordú taobh leat, 's ní baol duit báillí ná ráflaíocht éithigh; an t-airgead baistí caithfíor é leat is ná cuir suim ná beinn ar éinneach
Glacfaidh eagla bathlaigh an tsléibhe 'muigh; ní bheid suas ná anuas led' ré leat; is mór an spórt dod' shórtsa an méid sin, urraim d'fháil ón tsráid gan buíochas
Finit
Géillim glacaim is gabhaim mar thriath thú i láimh
Ar bhfreagra an bharántais réamhráite
Géillim glacaim is gabhaim mar thriath thú i láimh, is téim fád' bhrataigh d'fháil mhaithimh 's ag iarraidh scáith véarsa neamhghlic má cheapas gan riaghail dámh, réifead leatsa go tapaidh i bhfianais' cláir
Más éad do ghabhais tré m'ealaín fhian-nocht d'fháil, a tréigean caithfead is atharrach riail do ghrá; 'na taobh ní mheasaim gur thairbheas fiacha cáirt, ag aoireacht rachad nó ag grafadh go dian ar phá
Is réidh dob fhanta dod' shamhail, a fhir chiallmhair ghráigh, 's gach laoch in aisce go bhfachtar tá riamh mar ghnás, gan daorbhreith aibidh a thabhairt i bhfianais' táin, agus éigse ar talamh go mairfidh i ndiaidh do bháis
Barántas scríofa Barántas Thaidhg Uí Chonbhadh i dtaobh mná do dh'éigniú i ngarraí na bpataí
Barántas scríofa tháinig ón tsaoi ghlain ar Thadhg Ó Conbhadh: Go bhfuígheadh sórt ní ar bith, ach gan é ghabháil faidhean, is duirionn do chuardaigh mé dhó agus na bádaibh
Gur inis duine dhom tháinig ó Luimneach go raibh sé in Ardach
Creidimse, a chomharsain, gurb é ní is cóir dom, dul don Bhlarna
Is mara bhfaighead ann é dul dom' shánrith go Ceann tSáile
Ar mo ghabháil siar dhom, dul don iarthar 's go Cill Airne
Ar mo chasadh abhaile dhom, gabháil don Mhangartain, is do Dhroichead Áine
Is ar mo ghabháil síos dom dul den scríb sin go hAbhainn Ó gCearna
Do chuardaíos Tuamhain dó, Cnoc na Buaile, is Baile Uí Tháthil
Do chuarda' mé an Gleann dó cois Abha Leamhchaill, is Leaca na hÁtha
Fiche scilling do thairgeas don duine acu, gan ach é 'ghabháil dom, Nó 'thabhairt chun Dónaill, an fear caoin córach, go bhfaigheadh sásamh, Tríd an gcailín, bhí san ngarraí, ag buan na bpataí 's dá dtabhairt dá fádar
Do cuireadh an dochtúir ag féachain a portúis is do fríodh é bearnach
Is gurb é 'opinion gur gabhadh de mhagairle ar an áit sin
Bun coinle do chuaigh inti, fad mo lámha dhe, Nó ubh circe mar ar milleadh í 'ma náire
Teastas an óigfhir do léadh dómhsa, agus a ghníomhartha
Gur réab sé póirse le piostal póca bhí 'na bhríste
'S i bPoll Uí Chlúmháin do rinn sé díobháil ag gabháil dá líog air
'S a coileach comhraic do bhí chun spóirt aici, do ghabh sé píce ann
BARÁNTAS AN GHÉ By Sir John Mollowny giúistís foghnach nach feargach
By Sir John Mollowny giúistís foghnach nach feargach, A justice most legal chun réiteach gach achrainn, A friend to each poet fear cróga chun labhartha, To decide all debates idir an gé agus an madra
The eighth of June do réir chúrsa an calander, I received information le héifeacht go dearfa, As we were walking through bánta Dhrom Cara thoir, It was the goose assaulted, thug sí fáscadh chun an mhadra
With her mouth bill and beak thug sí pléasc insa mhalain dhó Is lena dhá sciathán insan chliathán go cealgach
The dog being couragous is gan staonadh aige ón achrann He instantly seized her 's is tréan do thug stracadh di
Not knowing the cause lenar tháinig an fhearg sin, Nor fearing the laws is í an chráin do bhí treascartha
You all petty jailors ar a nglaotar lucht mairsille Constables, bailiffs, is gach n-aon eile dhon aicme sin: This is my supersedeas mo shéala agus m'ainm air, Let the dog pass and repass is ná bíodh éigse baoth' bagairt air, Till he stands his trial ag assizes na cathrach, And until guilty you will find him, bíodh cead aighnis is maga aige
BARÁNTAS NA MBRÓG Contae an Chláir i gciumhais na hÉireann Contae an Chláir i gciumhais na hÉireann, ar aois Mhic Mhuire anois mar léitear, agus fiche bliain 'na dhiaidh ar aon cheart, táinig ag dearbhú 's ag ceartú a chéile, i láthair giúistís a bhí saoithiúil saothrach
Dearbhú fiomanta criomanta cróga: A réir mar a thuigim d'imigh mo bhróga
Dá bhrí sin tugaim le húdar dána, le dlí na ríocht' agus togha barántais: cuartaigh go dlúth gach cúinne 'na stábla, lofta na gcearc 's ar chorp na sráide
Ná fág cuas ná cúinne ar d'iarraidh, faoi thóin leapa ná ar cúl an iarta
Móinte curraithe bogacha is abhainte ar bhruach na mara nó idir mharbh an teampaill
Ná fág claí ná poll díge béal curraigh ná sráide Coillte; Cuartaigh an Callán agus Sileáin Uí Shíoda
Agus ceartaigh i gceart Bléin na Gíge
Cuartaigh na caisleáin is na hoileáin do d' bhróga, Droichead Bhéil Átha agus clogáis Leacht Domhna
Cuartaigh na tráite is Poll na dTóraí, Cuartaigh na sléibhte is Áth na Críche Agus Cnoc na Cathrach mar ar leagadh na mílte
BARÁNTAS NA CASÓIGE Contae Chiarraí Contae Chiarraí mar aon le mórchuardaibh Shéamais Uí Chatháin, aon de phríomhbhreithiúnaibh na suadhéigse ar feadh na gcríoch chum a luchta cuardaigh
Ag seo gearán agus faisnéis Shéamais Uí Chuirc mhic Chormaic Báille ó Churrach na Cille, noch do chónaíos in imeall na coille crosta crostórtha mar bhruach na Bruice i gContae Chiarraí réamhráite
Dearbhaíonn mac an bháille mhóir, gan saobhmhionn ná buntáiste ar leacaibh dearga an tinteáin, ar mhaidíbh dubha an dorais, agus ar phortús a mháthar, go dtáinig sladaí liath lom leathnochtaithe, ciarbhuí coirtithe cróndearg, cromtha cromshlinneánach cliabhchumhang, bolgmhór bréananálach breacloirgneach, dorcha geocúil, agus é ina shruimile chéatach dhiabhlaí, mheabhlach mhallaithe, agus é ina scraiste scraistiúil, chraosbheolach chreatlom churraiceach, bhléanfhairsing, agus é ina phusaí phusúlach phrioslach phlámásach, shumgúil mhórsháitheach, agus é ina shirriam teallaigh, agus ina liairne tinteáin chamioscaideach fhadloirgneach leathanchrúbach, dhíomhaoin dhrochghnóthach, agus é ina chlúmhach bhuí bhreacshúileach chrínfhiaclach scrogmhuinéalach, fána chulaith smeartha gan náire, ag feitheamh agus ag faire na huaine air; gur nocht mac an bháille de, le dubhobair agus le brothall na coille glaise, ina léine agus ina bhríste, insan áit sin lena ráitear an tOileán Dorcha; agus gur ghaibh an táthaire réamhráite laistiar agus gur scuab uaidh a chasóg ghéarchóirithe chluthair-fhuaite, líonálta den mhínbhréidín chíordhubh chomhshnáitheach fána leathanchnaipíbh dearnálta, insan bhliain d'aois ár dTiarna 1785
Dá bhrí sin atá an barántas so mar leanas: Contae Chiarraí ar fad le chéile gan fuíoll béime ag Tadhg Ó Conaill
Giúistís socair, séimh céillí, fuair ceart réime i ndlí is i dtuigsin
Fógraim do gach aon chonstábla, dá bhfuil sa lán so, cois na Bruice Do Sheon Langford is dá gharda is d'ardchonstábla Chlainne Mhuiris mionchuardach anois do dhéanamh ina limistéirí ar gach duine
Is go speisialta ar gach n-aon ina bhfuil drochghéata iontu fuinte
Ag sin agatsa a Shéamais, fám' láimh féinig, cead chun reatha, Nó go dteangmha leat an séithleach creatbhuí claon a rinn tú 'chreachadh
Ar eagla ar dtús, go scaipfeadh do lúth, is go bhfaighfeá brú nó buille de bhata, Bailigh leat buíon fear óg den tír do bheidh go groí 's ná foighneoidh easmailt
Tugaíg ruathar, fada fuadrach ar é chuardach ann gach baile, Ó Ghleann na Léime, go barr na Féile, go bun na Sméarlaí, agus siar cois Mhainge
Ba ghnáthach scrogaire, ciarbhuí coirtithe, de shórt an duine seo i gCúil Ó Sochta
Ná fágaíg iothla ná bun truipile i ngleann ná in imeall cnoic gan a lorg dó
Cuiríg a thuairisc ar fuaid na tuaithe go Sliabh Luachra is go Crosaire an tSionnaigh; Go Gleann Ó Ruachta ba mhinic lucht cuardaigh is sladaí luaimneach acu dá chluiche
Cuardaíg go sármhaith, timpeall Chill Airne in imeall na sráide agus cois an locha
Ná stadaíg den stáir sin, go Daingean na mbárc, ar eagla an stráille do bheith 'na chodladh
Géaraíg ar siúl, is comhairíg chúghaibh Cruacha Dubha Mhic Giolla Choda
Déanaíg comhairle ansin cá ngeobhaidh sibh, is meabhraíg an t-eolas, ar a lorg
Atá Teach Mhóire, gan siúl fós uaibh, is creidim gur cóir daoibh, cur ar na cosa
Nuair chuirfidh sibh bhur n-amhras des na Gleannta, tugaíg fogha ar Chaisleán na Mainge
Cuardaíg go rómhaith, portaithe móna, do chrochaire an chorda, is cois na Fleasca
Ná fágaíg trinse, ná bun díge, ó Chrois Uí Fhloinn, go dtí Ard Fhearta, Ó Thigh Duibh, go Ceann Duimhche, go Baile Mhac Coinn, 's as san go Crota
Buailíg lastuaidh chum Ráth Tuaidh is tugaíg cuairt ar Bhaile an Chrosaigh
Fanaíg tar srúill, faoi Oireacht anonn, 's is eaglach liom, go mbeidh sibh cortha
Bígíg múinte i mBéal Átha Longfoirt, tá droch-chriú ann, do réir mar chloisim
'S is suarach an chúis d'iarrfaidís chúghaibh chun sibh do rúscadh, leis na clocha
Déanaíg bhur n-aghaidh go Carraig an Phoill, is ná déanaíg moill, ach bheith ar sodar
Ná blaisíg greim, grutha ná meidhg, ar eagla aon treighde do theacht 'n bhur mbolg
Ní mór an t-aistear daoibh dul go Tairbirt; ná téigíg thairis sin, óir níl sé dleathach
Ná fágaíg aitreabh, ar bhruach na farraige, cuasán carraige, cuan ná caladh
Siúlaíg timpeall, ard is íseal, gleannta is cnocáin, mín is garbh
Cuardaíg ciseáin tacair, is clathacha deacra bogaithe is móinteáin, díg is aiteann
Na fágaíg áitreabh cró nó stábla ar bhruach na Gáille, dó gan lorg
Thuas i Lios Tuathail, atá sé im' thuairim, is fuiscí uaithne aige dá shlogadh
Ar eagla anriochta, do bhí a leicne scramhaite, do bhí garbhphus ramhar air, agus é dubh smeartha
Do bhí sé ceannathrom; dronnach do bhí a dhrom; do bhí bun a shróna cam, is leathanbhreall ar a barra
Má fhaigheann sibh radharc air, cuiríg dubhghreim air, agus tugaíg an cladhaire, go Binn na Manach
Go gcuirtear ar adhastar, ceangailte taighte is mittimus Thaidhg leis an bhfear lochtach
Is mór an sásamh, do mhac an bháille, é fheicsin in airde, idir dhá mhaide
Ag sin agaibh críoch air, is nár fhóire Críost air, is fada ó thuill sé, an corda dá thachtadh
Cuirim dá dtóraíocht Éadbhard de Nógla aon d'ardbhreithiúnaibh na héigse cct
I gContae agus i gcathair Chorcaí; dearbhtha diana daingeana diomácha Mhaitias Bhreatnaigh dom' láthair, duine uasal de shíolrach na seanBhreataine agus príomhshliocht Bhreatain Mhaoil mhic Némédius, an chéadphrionsa do thuirling san mBreatain d'éis na díleann agus do ghabh ceannas Breataine, Sacsan agus Alban, fa deara an Bhreatain Mhór do ghairm díobh, go raibh a chónaí i mBaile an Ghleanna i bparóiste Chathair Lágá sic, go dtáinig chum a stábla san oíche cúil ropairí agus foghlaithe gurbhriseadar an glas agus rugadar leo a shrian agus a iallait, agus é féin bacach agus a chapall dall, ar modh go ndearnadar creach an daill agus an bhacaigh in éineacht, agus go bhfuil ó shin i leith 'na chamán craiplithe i gcúinne an cheangalaigh gan ord gan aifreann d'easpa nach féidir leis dul ar marcaíocht de bhrí dá dtíodh ar an gcapall dall gan srian nach bhfuil a fhios aige nach le faill mhara nó ar an seanfharraige do thabharfadh aghaidh; agus an tan do théadh ar an gcapall gcéanna agus an srian céanna leis - mar ba é seanchabhlach na fíoruaisle é, go gcoinníodh a cheann comh hard comh stáidiúil sin go meastaí daoibh gurbh é Alexander ag marcaíocht Bocephalus nó Cú Chulainn ar an Liath Macha do bhíodh ann; go ndeachaigh ar a bhreothartach i dteannta díse de churaíbh láidre d'ionsaí caillí feasa na gcártaí ag iarraidh feasa uirthi; gur fhág paidirín ómra na gcaogaidí n-airgid i ngeall le réal aici
comhartha sinsireachta d'fhág a athair agus a sheanathair aige, gurbh eagal leis geall titime do theacht air go bhfuair faisnéis uaithi gur bodach breallach brúidiúil bolgfhairsing de shliocht Thomáis mhic Lóbais mhic Liobair Lofa mhic Láigh an chúir táigtuta mac Tuathaláin Tarcaisnigh mhic Tomhaltaigh an Tuaiscirt mar aon le caille chnapach chruintilleach cholgach chealgánach don chinéal céanna do rug leo iad agus do dhíol iad le hardtaoiseach an mhathshluaigh seo atá ag cosaint an náisiúin mar do chuir a dhúil iontu an tan do connairc acu iad tré a raibh de chnaipíbh de bhiteannaibh agus de bhúclaíbh airgid iontu
Ar an ábhar sin cuirim mallacht cléiréigse eaglaise mar aon lem' bharántas 'na ndiaidh mar leanas: Cuirim dá dtóraíocht, le cumas is cóirdhlí, cuideachta clóchaoin céimghlan
Curaí calma an choinníll charthanaigh, bilí baramhail béasach, Cabhailghlan cumasach, togha na foirinne, cabhair is cuisle na Féinne
Cuardaíg cumarach, cuaillí coille, 'gus uathghlinn uisce 'gus féitheach
Cuiríg an cúram ar Phiaras múinte dalta agus prionsa Gréagach
Glaoíg san Mainistir préamh d'fhuil Bharrach ar Shéamas seabhac na séimhe
Gluaisíg oraibh is cuardaíge fotharaigh fuairghlinn dorcha is gaothra
'S go brách ná fillíg go hArd geal Dilíthe, is tá dá bhile den éigse ann
Cuiríg an cúram ar Chonchúr geal bile 'gus crú mear léannta, I gCluain Droichead is faigíg focal le glanchuaird chothrom dá n-éileamh
Gabhaig gach cóngar, as sin go Lóithirt, ná stadaíg le fórsa is faobhar, Gasaibh cuntas don Mhainistir súgach lile de chúirt na féile
Fillíg aduaigh go dei
Dá aithne táim do Dháiví de Barra bheith umhal
Do chuaigh Seán de Faoit dá ghearán le hÉamann Ó Flaithearta go Baile Nua na Sagart agus do chuir sé summons chum Dáiví mar leanas: Éamann Ó Flaithearta i mBaile Nua na Sagart, cóirbhreitheamh go bhfreasabhra san gcontae reimhráite: Dochum Dáiví de Barra i mBunastóigh i bparóiste Charraig Thuathail, dá aithne dhuit bheith i bpearsain im' láthair i mBaile Nua na hEagailse, an deichiú lá d'Fheabhra go dtuga tú, má hionriota aighneas agus oidhcóideacht sothronn soiléir, agus cuntas fírinneach fíorcheart ar d'ealaíona, agus ar d'eolas, agus go speisialta créad fá dtugais masla agus mícháil, táir tarcaisne agus míchlú don fhíoraon fháighiúil fhocalcheart urramach oiriúnach
Seán dea-mhúinte deascréideach dea-labhartha de Faoit, agus a liacht sagart suairc, cléireach cáidh, taoiseach tíreach mac deamtar díolúnach do bhí fá chioscháin aige Seán le caogaid do bhliantaibh gan toirmeasc gan christamuil, dhéanamh dhó
Agus tar dear
gur thiteadar mórán de na sáruaislibh sin ba charthanaí ba thacú agus ghionnbhrit do Sheán mar bhíonn sé
noch ghabhas do láimh páirt do ghlacadh leis agus a chás do chosaint ar a shon
Uime sin ar rochtain an t-ordú chughat ná bí leibideach, dein d'airm do líomhadh
bro
bhreacha do mhillinn do chur ar ingil do chuisle fileata
freagra gan obadh an lá cinnte ceapaithe
Ar túis dlúthchuardach do dhul ar láimh fé
tir lorgaireacht
Toirbhearta fám' láimh an chéad lá d'Fheabhra ansa mbliain 1790
Éamann Ó Flaithearta
Dá aithne táim do Dháiví de Barra bheith umhal Is freagairt im' láthair san áitreabh beannaithe dúrt, Go bhfeasfad ón bhfáidh créad fá 'nar masladh leis clú An fharaire stáit, gan fáltas beatha ach a chúl
FREAGRA DHÁIVÍ A Éamainn cháin, a bhaird gan friotal líofa Dáiví de Barra i mBunastóigh chum Éamainn Uí Flaithearta i mBaile Nua na Sagart, dá chur in iúl agus i dtuiscint duit go bhfeaca mé bíodh gur fada ar thí teacht dó roinnt de rian do lámh fá dheoidh
Agus ba mhór m'iongnadh ar rochtain do sheanpháipéir im' láthair an tan do chonarc an tuairim ardintinneach do bhí go casúrtha i d'aigne agus i d' intinn, agus toirbheartha fá do láimh
Éamann Ó Flaithearta cóirbhreitheamh go bhfreasabhra san gcontae reimheráite, agus cé lag do mheabhair agus mar bhraithim d'eolas, ba laige do thuigsint ar ghrafadh na mbriathra úd
Gidheadh, dá mbraithinnse puinn den amhras agat, ba mhóide mo dhithneas chum dul dá chíoradh riot é; agus ní ar comhar, ach gach n-aon do chur chum a dhíchill
Agus is dothuigseana go dtáinig Éamann in aois Mhurcha nó ní dhéanfadh an oiread úd dá mhíthapa, óir ba ghobsmeartha rian
faobharmhairceach an scríbhinn agus ba mheasa an t-urléaghadh
cé fad romhat d'fhéachais ag gabháil páipéir
chrúibín bacaigh, feabhas na ceirde et méid an fháltais
Is dearbh nach dóigh dhuit sin do dhéanamh i ndóchas ná tuigfí liomsa é, óir an tan ba chomhchlos ar feadh na caomhthíre an Faoiteach do dhul san bhfódfheart, do tuigeadh duitse nach raibh aon oidhre ba chóra theacht isteach ar an mbeatha ná tú féin, de dhroim cúise ná háirmhim poiblí ach tuigfir féin as, amhail tuigimse más le gluaiseacht duit nach fuil an modh nó an friotal iarratais go prasmhilis id' chraptheangain, ná tú ábalta ar do dhéirc do altú go teanglíofa agus ó nach fiú liomsa dul ag triall ortsa, atá súil agam nách aon troigh as do ród duitse gabháil chúghamsa an tan ghluaisfidh tú ag tógáil sealbhú agus circuit timpeall do stáit
Gidheadh, muna mbeadh le himpí comharsan agus daoine muinteartha noch dheimhnigh agus mhóidigh dhom gur lagstaidéar nó raon gealaí fá ndeara an cás, agus do scríbhinn im' dháil, ba bheartaithe an beartú agus ba cheartaithe an ceartú, agus ba líofa
léirbhearrtha do bhéarfainnse ar do chreat liath lom ar chor ná fágfainn ribe re fás, ná bun ribe re préamhú, ná fós an ithir ina bhfásfadh sí, gan luaithscrios le heidirchaint ón bhaitheas go talamh
Ach ó táim ag smachtú ar mo mhórthocht agus ag fáil bua ar mo ghéarfhearg, tiocfaidh mé i dtuas
bhriathraibh míne ag scríobh mo ainme fá bhun an rianlámh, á chur in iúl agus i dtuiscint duit gur mó de chearrbhach iná theangmhaigh riamh leat Dáiví de Barra
A Éamann cháin, a bhaird gan friotal líofa, Do rith faoi thlás id' rás isteach im' líonsa, Foghlaim tráth cé is fearr de bheart nó slí duit, Do rogha mo pháirt, nó do shlán do thabhairt fám' scríobhsa
PAITIN Dá bhrí sin aitchim Contae caomhthorthach an Chláir, mar aon le mórchuairt Éireann uile
Paitin sond do réir Thomáis mhiantsuairc Uí Mhíocháin
ilreachtach éigse cúirte Thuadhmhumhan, agus aon de phríomhbhreithiúin bhinndhréachtach na bhfilí san ríocht réamhráite
Tomás Ó Míocháin cct
De bhrí go dtángadar prímhcheap ilchreideamhach ionraic phoráiste fhírdheáthach Dhúire, agus fostaí feidhmiomdha fíoruaisle an cheantair uile im' láthair don chor so dá iarraidh go humhalchaoin iolcharthanach i mbrí phaitin phrionsapáilte saoirse suimiúil scóipleathan do cheapadh agus do shaordháil do Sheán ionúin uasal Ó hÓgáin
bráthair bocht binntsalmach d'ord Naomh Proinsias, do cuireadh, d'éis a chúrsa dhíl-chráifeach i dteampall an Tiarna, as seilbh an phoráiste réamhráite le húdarás an easpaig, ionas go gcaithfidh sé anois, do réir reacht an déircoird, dul ag cnuasach carthanacht na bhfíréan i measc na gcaoimhchinéil gcríostúil go forleathan
Dá bhrí sin aitchim ar shaoithe fearainn, ar fhíorscoth flatha agus naoimhchléire, Ón Laoi go Gaillimh san líne ghairid 's ó ríghlic-Chaisil go Splinc Réithigh, Aíocht gan easpa, gan maíomh do thabhairt, ó croí don taistealach, díthréadach
Le Críost do ceapadh ina stíobhard teagaisc gan díol ach sealbh na fíordhéirce
Ba thaoiseach taitnimh an tsaoi re tamall, i nDroim na Manach, gan mídhaonnacht
'S is fíor nár ghlasaigh, a chroí ná a gheata, roimh dhílleacht dealbh re linn béile
Níor fríoth é ag ceasnamh ar dhríodar deasca ná ar íochtar baraille binn réitigh, Ach ag leigheas gach galair do bhuín an aistir, le fíorshruth fairsing, na fíorfhéile
Gach baintreach teaspaigh, tá ag leigh le rachmall, i mínleach meala 's i nglinn sléibhe, 'S gach maoilreach seascair, tá i slí le fada na hadhairce a thachtadh le cruinnreálaibh, Ba chuí dhóibh creanadh, le ní na n-anam, is dá ndíon ar lasair, na daoirphéine, Mír den taisce, chuir Críost ina sealbh, do roinnt le teachtaire an Rí naofa
Ní broimseach bacaigh, ag bruíon le cailligh, 's a dhroim i dtaca, ag an ngeoiséaraí, Ná bíoma bealaigh i rílteach raca go ndíolann a fhallaing 's a mhaingéadaí, Mo chaoinfhear cneasta gan phoimp gan chealg tá suíte seasmhach soíscéalach, Is le fírinne freastail bheir mílte peacach ó dhaoirse greama na ríphéiste
Ós fíor go radaim óm' chroí don eagailseach príomhphas paitin is príbhléide, Gan chinnteacht nascaim a gcíos do ghlanadh go cruinn in aice gach naoimhfhéile
Go síodhach glacfaidh an píosa garbh an líon 's a mbaraille síl déise, Is aghaidh gach earra, chuir Meidhbh i dtaisce, go doimhin in arg na troimphléiste
Leastíos ón Scairbh go Binn Bhunraite, 's trí chríocha Bhaiscinn go Cill Chambers, Ón Roinn don Cheapaigh, chum Maighe na gCailleach, is ó Dhroim Dhún Atha go Cinn Léime, Táid saoithe sagairt, is saoire teastas, do leigheasfas anacra an chlaoinchléirigh, Is d'éis fuílleach fleadha do líonfas pacaibh go raídhseach rabairneach ríméideach
Cois taoibh na mara chum seantí an chladaigh is trí gach eanach go n-uige Dean Queally, Ó thoinn Lios Ceannúir, go Glinn na Manach is timpeall trasna chum Tuaim Gréine, Níl taoiseach teagaisc ná fíorghas flatha ná híocfaidh acmhainn go croímhéineach, 'S ar thíocht abhaile dhó maíodh le Peadar gur saoirse ó fhlaitheas a chaoilchléircheas
I linn nó i laithigh dá luíodh a chapall is a dhroim ag feacadh fá throimghréithre, Glaoidheadh dá chabhair an Loingseach tapa fear síofra 'ghreadadh san mBruín Chaorthainn
Gach n-aon do thabharfas cuibhreann ranna go saor do chantaire an rí ghléigil, Beidh choíche sailm dá nguí go flaitheas ó chuingbhroid mhallaithe an tsaoil bhréagaigh
Ó thíocht ar talamh, do Chríost ina leanbh, fó dhaoirse ag ceannach na druingdhaonna, Go suíomh mo phaitin go díleas dearbh fó ghrinnghlas dearg na bhfíréigse, Míle is seascaid seacht gcéad ar daichead do thimpeall ratha na ríghréine, Ach dís is gearra-dheich bliain dá easbhaidh gan fiaradh feasa ná fuíoll réime
Foircheann
De bhrí gach réabadh Ag so an t-ordú leis an Athair Seán Ó Briain mar an gcéanna dá áireamh do na báillibh gach slí agus gach áit do ba mhian leis dóibh do thimpealladh agus gan dearmad do dhéanamh fá dhul go n-uig gach aon dá aois ghrádha ar feadh Leath Mhogha go hiomlán agus beatha agus sláinte do thabhairt uaidh féin do gach aon fá leith dhíobh, agus dá iarraidh orthu fá phéin umhlaíochta faire agus forchoiméad do dhéanamh nó go mbeiridís ar an mbráighe Seán Ó Lúba agus a chur ceangailte cruachuibhrithe chuige féin go Caisleán Ó Liatháin
De bhrí gach réabadh ar dhlí na héigse leis dá ndearnthas, Gon uime d'ordaím agus ionchomhachtaím is údarásaím, Don uile ardis fo-chonstábla is do gach báille Is chum buíne i gcontae i gcríochaibh Mumhan gan míchairde, Gibé cúinge coill ná cúil den Mhumhain réamhráite, Lámhaíg dúinne, Dáiví Brún, san ionad 'na bhfághthar; Gadrach cruarighin casaíg ar 'fhuaithnibh; leagthar a chnámha
Duais ná breabaireacht uaidh ná glacathar cuir ná slána
Tugthar go Caisleán cluthair Uí Liatháin ceangailte im' láthair, 'S chum aon duine eile ná léigthear eisean i bpéin bhur sláinte
Tuilleadh dá dhocúil tugthar dhó lonnú go ceann spáis ann
'S ina dhiaidh sin chúghainn a thriall dom' chúirt 'bé ionad is áil liom
Dá mbeith uaibhse ar chleith nó cuardaibh leanaíg ar lánrith
Is Dálaigh na hAnaí chleachtann an cleasaí, ná faigheadh scáth ann
Gluaistear libhse go luaimneach liosta go Tobraid Árann
Is ná déin dearmad céad dom' bheannachtaibh do Sheán Chlárach
Tuigim nach buailfe, ionad ba shuairce, chúghaibh sa tardal
Caithíg an oíche is glacaíg bhur scíth ann go dtí arna mhárach
Triall ar Luimneach siar go hinneallta is ibhíg mo shláinte ann
Is naiscíg ar Aodh Buí seasamh san taobh thíos; faireadh an tráth sin
Go hUíbh Breacáin, timpeall Challáin tuigim ná ráinig
Ionann is dainséar druidim le hAindréas d'fhile gan fáscadh, Somaidh le saoirse socair an intleacht solas gach sásaimh
Cíocha dile na díse d'ibheas-sa, deocair a dtrágha
Seachnaíg róda is glacaíg cóngar tarsna na sáile
Risteard Ó Murchú cuiríg dá chluthú, in imeallaibh Rátha
Rithíg go Ciarraí, ciste na bhfialghníomh, is nochtaíg dom' bhráthair, Diarmaid fíorchaoin mac mhic Fhínghín, turas an chneáire
I gcríochaibh Cairbreach ní bhfaighidh tearmainn, cé dóigh fáilte ann, Ós fíor gur eatarthu bhíos mo dhalta dil, Eoghan Mac Cárthaigh
Iarraíg Donnchadh, grian na n-ollamhan, i gCorcaigh is gnáthach, d'fhíorfhuil chalma, ríora Raithleann, an fisigeach fáitheach
Is Dónall solascháidh Óg Ó Donnabháin, posta gan tlátha, Dár dual fuineadh gach uama is oimice is follas mo ghrá dó
Is Dónall dréachtchaoin stróire séimhí, file na Blarnan, Le baois shloinntear gé bhíos gaosmhar do Chlainn Chárthaigh
Fialmhac Mhurchú, an gliaire cruthchlúmhail 'sé mo bhráthair, Saoi le sioscathar laoithe snoite suilt, Seán na Rátha
Críoch bhur gcuarda, ar dtíocht go Cluain Molt, deocha 'bhur sásamh
Is fíonmhar milis, an tír 's a foireann, i bhfochair an Fháltaigh
Fáidh ná file, ná fágthar libhse, san Mhumhain ársa, Gan fáil ina choinnibh ar lár go gcuirid an Brúnach bearnach
Do mhaímh an Brúnach buíon dá chúnamh mar aos dána
Is díobh sin Tomás caoinmhic Thiarnáin, 's Mac Giolla Pádraig
Is díobh Parthalón an bráthair Códach, rannaire Dháithbhe, Is gliaire cumais, Uilliam de Bhriotaibh, is duine ná háirmhim
Gach n-aon eile, is an méad so deirim, do chúnamh Dháithbhe, Tabhraíg chúghainne, fá thearmainn cúirte cumais na bhfáidhe
Gach n-aon nár foilceadh i dtobar na fíoréigse, Is nár léigh ar nodaibh ná foras na príomhGhaeilge, Ní céim a moladh má chosmhalaid gaois Éamainn 'S ní béim ar fhoirtile a dtrodaireacht tslimchéille
Foircheann
De bhrí go gcuala Contae Luimnigh le Muiris Ó Gríofa
Ag so faisnéis agus barántas ón bhfear céanna ar Sheán Ó hAnnáin
Fairisíneach faon fíoruallach meabhlach searbh-bhriathrach cleasach cealgrúnach scáinte scagfhiaclach liosta liodartha leonta luaithintinneach
cocól coirpe casadharcach; fuad fuadarach fuathrógach agus carrfhia cocard ceannéadrom noch atá ag imeacht ar nós Welcome Shúgaigh ina gheilt ghliogartha ghlibriabhach charrach ghearbach bhreacmhíolach i ndiaidh ban bocht agus baothchailleach is ag leághadh le lánansacht dóibh, bíodh nach le greann ná le gean orthu leanas an lánréim sin, ach d'eagla go bhfoilseoidh cách go coiteann a éad agus a fhantas príobháideach ag nochtadh a mhioscaise agus a mhírúin don aicme réamhráite ler créachtnaíodh an crochaire ceannleointe-se
Óir ar dtréigin a chumainn dá chompánach is beag nach é nós an phréacháin bhuinní doní noch d'fhuathaíos a nead féin ar bhfáil cac na corréisce inti agus d'imíos ar lageitil a luí agus a lomghoraíocht ar lomneadaibh athchaite na n-éan eile, gur mar sin do luigh an millteoir meata mírúnach so ar mheirdreachas go bhfuair cealg agus claonadhairt ina dheireadh go prap príobháideach ionas gur leathnaigh olc agus urchóid na hiaróige sin go hiarchreimeach nimh nathrach ar feadh a choirp 's a chaolchráige ler cuireadh cor fimidh i gcamthóin an choillteánaigh dhána dhíchoiscithe sin, dála mná an mhuilleora ghairmeas an t-ainm sin don drong dea-iompair dhiúltaíos go dhrochbhéasa; agus de bhrí go ndearna an cuaisce tanaí tónbhriste, agus an chú airce chluaisghearrtha mhórbheannach bhurdúnach so gan foras gan fondaiméad in aghaidh dlí agus reacht na héigse do chuireamair an barántas so ina dhiaidh mar leanas: De bhrí go gcuala go bhfuil cuaisce nó fíorchréice, Anois ag gluaiseacht go fíoruallach ar díth céille
Seán Ó hAnnáin ainm an spreasáin, nó cúiréibe, Bhíos ina chúán i ndiaidh gach aonmhná mar leigheas éada
Bíonn an cocól so ann gach aon ló fá líg traochta, I ndóigh go gcuirfeadh ansin duanóg, nó críontsaothar
Nuair nach féidir leis a dhréacht a chur in aiste chirt, Bíonn an séithleach ina spreas gan éifeacht ag síor-reacaireacht
Is cóir is is faobhrach doghní véarsa deir gach seanbhean
Nuair a thig an réice gliogair gan chéill-se chucu ag bladaireacht
Ní bhfuair an bochtán dona so sciúrsáil riamh san mbaile-se Gur chuir rabhán chugainn, an sacán, go fíormhaslaitheach
Dá bhrí sin fógraim díbhse, a óga, ar feadh na dúiche: Bíodh an tóir againn ina dheoidh go fíorshiúlach
Cuardaíg garbhchnoic ina mbeith beannaphoic ar bhinn sléibhte, Óir is cleachtadh leis dul chun reatha leo go fíoraerach
Ná fágbhaíg achrann, ina mbeith caladh ar bith, i dtír Éireann, Dó gan taistealadh go bhfaighthí amharc air i gcríoch éigin
Gidheadh beartaím, díbh an dailtín do sheachaint ar aonach, d'eagla Chathaoir is foireann na stafaí do theacht d'bhur plaoscadh
In áit eile ar bith ina gcluinfí an reithe bocht muiniceach maol so Dhul ar teitheadh uaibh, déanaíg deifir ann; brisíg is réabaíg
An tan gheabhtar radharc air leanaíg gan mhoill é an sruithire séithligh
Beiríg ar adhairc air, cuiríg fá ghreim é, an cuirrice créice
Díbh ní heagla go rachaidh chun reatha uaibh tá sé léigneach
Ar an abhar sin bíodh sé ceangailte le cor téide
Gibé ar bith bothóg, ag scige le síorthóir, 'na bhfaighthí an t-éagann, Tugaíg an cocól chugainn dá aimhdheoin fá dhlí na héigse
Siúlaíg feasta gach barrachnoc lom do Sheán Mar a mbíonn garbhphoic mhaga is gabhair ar fán
Níl rúiscbhuí chaillí ó Chaiseal go Gleann na Máighe, Ná músclann sealad chum peaca dá dtabhairt fé dháir
Toirbhearta faoim' láimh, Muiris Ó Gríofa
BARÁNTAS MHUIRIS UÍ GHRÍOFA le hEoghan Rua Ó Súilleabháin 1781 De bhrí go bhfuaras fíorfhaisnéis re ceart áitimh Críocha mínáille Mumhan agus an chuid eile d'Éirinn iathghlas oileánach le hEoghan Ó Súilleabháin
aon de dhearbhbhreithiúin na saoithe éigse ar feadh na críche réamhráite go huile
De bhrí go bhfuaras fíorfhaisnéis re ceart áitimh díse deadhaoine
Mícheál Ó Clúmháin do chónaíos i mBealach Uafar Átha, agus Uilliam Ó hAinnín do chónaíos ar Ród-Chros Thobar an Nae: Iar n-éag d'éigsibh éifeachtacha ealaíonta, do shaormhacaibh léannta láneolacha, do shuadhaibh snoite siansscothacha, is d'fhíobhaibh frofa fíorfhoghlamtha, do bhardaibh bleachta binnbhriathracha, agus do dhámhaibh dearfa dea-shamplacha, do dhraoithibh diamhar-rúntacha dántacha agus do ghruagaibh dáilteacha snaisrialacha agus d'fháidhibh fonnmhara feidhmdhlitheacha Leithe maghfhairsinge Mogha, noch ba dhearbhúdair dréachta dánta agus laoithe, duanta na ndea-ealaíon san tan gcéanna is san gcruinnaimsir ionar mhaireadar na taoisigh teagaisc agus na saoithe sárlabharthacha cúirtghairmtheacha mianmhara meidhirchaointeacha dleachta dílse d'fhíorscoth uasal urramach gréithre gaoismhara Gael, gur neadaigh is gur dhlúthghnáthaigh balbh-bhairdín breillbhriathrach bunscolóige agus cnáimhseálaí ciarsánach cianaosta agus dúrdhradaire díoscair dítheolach, is fíorfhuirseoir foghaltach faonghníomhach, agus glimsín glafaídeach glamghlórach agus leamhlorgaire liodartha lomathach, agus maolmheilit maíteach míghníomhach, agus neascóid neantach neamhcharthanach, agus pótaire pleidhciúil plámásach, agus ráiméisí righin rúnchealgach, agus tirimtharabhán tóirtéiseach, i gcuasphollaibh diamhaire agus i gcumaraibh doimhne do-eolais an tSléibhe Riabhaigh dárab dearbhainm Muirisín maol malachlúmhach meangach mailíseach Ó Gríofa
feallaire noch do dhíolfadh an fíorbheagán d'iarmhar na héigse, atá ina bhfuíoll áir is áirní ar fianscor, agus ar foluail trí inghreim Danar agus foirneart eachtrann a saorchríochaibh sean agus sinsear clanna meidhreánaí Míleadh, ar bhrúchtsháith buisinne amhail ba ghnáth ris do dhéanamh
Áitíthear fós ag an bhfaisnéisí seo go mbíonn an burdúnaí beagnáireach so ag imeacht idir sheasc-chailleacha Cois Sléibhe ina fhear leighis lusa luibhe agus asarlaíochta fá ghné dochtúra fíorfhoghlamtha ban re tabhairt clainne dhóibh ris na healaíonaibh
an gníomh ná táinig ris do dhéanamh anallód tré dhíth deauirlise agus lachta lántorthúla giniúna
Bíonn fós an bladaire baothghlórach so, an tan mheathaid na cearda réamhráite air, ag iomlot ó thigh go tigh ina phaidreachán chrábhaidh is coinsiasa i measc caschaillichíní ciartha coirtithe ina gcríocha agus ina n-áitribh réamhainmnithe ag teagasc 's ag múineadh salm an altaithe agus a shamhail eile sin de phrácas urnaithe nár ordaigh Dia ná duine do rá ná d'éisteacht, mar shlí bheatha agus mar ábhar cothaithe dó féin, ó ráinig ina thuathalán cidh tréan-aineolach i rialacha léinn is lánfhoghlamtha, cidh deiliúsach d'ordaíonn don bhuíon so Bhealaigh Átha gan m'ordú sa ghlacadh mar dhlí i ndóigh clú agus meas do thuilleamh dó féin tré thíocht i gcomhchóraíocht riumsa nó rem' shamhail eile i gcúlghearrthóireacht mhailísigh, gan uaim aiste ná údarás, ach ag déanamh deimhin dar leis féin den charadas san do shnaidhmeas ris agus dob éigean dom go haimhdheonach a scaoileadh tré míchádhas an chríonchlamhaire seo
Tar éis na fáthaibh sin, ordaím do gach file feasach fáigiúil fíorGhaelach an bairdín seo do dhiandíbirt agus do rianruagairt óna gcomhthionólaibh agus óna gcomhluadar; is dá n-oifigíbh dearfa a cheangal is a chruachuibhreach agus a bhreith ar an ordú san ina chime chraiplithe chruachuibhrithe do láthair ceachtar de bhinnbhreithiúin na saoithe éigse go n-íoca a chríonchorpán creatlom caisleatharach as leamhlabharthaibh a theangan atá tarsna tuisleach tuathalach teircfheolach, agus dochum na nithe sin do chur i bhfórsa, ag sin barántas tarraingthe faoim' láimh an cúigiú lá fichead d'August, san mbliain d'aois an Tiarna 1781
Sirim slua uaimhneach na saoithe sean Barántas Eoghain Uí Shúilleabháin ar Mhuiris Ó Gríofa De bhrí go bhfuaireas áiteamh dís dea-dhaoine gur neadaigh agus gur dhlúthchónaigh balbh-bhairdín breallbhriathrach, bunscológ, ar neamhéigse éifeacht ná ealaí dó, ordaím do shaoimhacaibh léannta láneolach na hÉireann, do Mhícheál Ó Clúmháin do chónaíos i mBealach Úir Átha agus Uilliam Ó hAinnín do chónaíos ar Ród Chroise Thobar an Nae, go bhfuil tallaire ciarsánach críonaosta, dúrdhraidire díthuigseanach do-eolais agus fíor-dheoirseoirín fealltach faonghníomhach agus glimsín gliadarach glamghlórach agus leamhlorgaire lodartha lomthónach agus maolmheilitín maíteach míghníomhach agus neascóid namhdach neamhcharthanach, agus pótaire pleidhciúil plámásach, agus sruthaire silte sleamhainchreimeach agus truán truaillithe teircfheolach do chónaíos i gcuasaibh, pollaibh doimhnibh daingeana do-eolais an tSléibhe Riabhaigh, gurab ainm Muirisín mangach malachlúmhach mílabhartha casleatharach Ó Gríofa, an feallaire noch do dhíolfadh an fíorbheagán d' fhíorbhardaibh na héigse tá ar fán, fuair foghlaim uachtaráin
Ar bhrúchtaíl buisinne amhail ba ghnách leis i dtigh a mháthar áitíor fós go mbíonn an breabaire cealgach cailliúnach ag iomlaid ó thigh go tigh ar measc chailleacha ciara coirtithe na gcríoch ráite, agus a shamhail sin de phrácas ar urnaithe nár ordaigh Dia ná duine a rá ná d'éisteacht
Tugaimse ordú do gach file fáigiúil foghlamtha fíreolach et dá n-oifigí dearfa-san an bairdín seo do dhiandhíbirt agus do rinnruagairt, agus do thabhairt 'na chime chrimechraiplithe chruachuibhrithe i láthair cheachtar de bhreithiúin na suadh éigse, go n-íocfadh a chríonchorpán creatlom casleatharach as leamhlabhartha a theangan tá trasna tuisleach truathuathalach chum na nithibh do chur i bhfeidhm agus in eagar air
Seo bhur mbarántas duit faoim' láimh: Sirim slua uaimhneach na saoithibh sean Ba chliste suairc duainte is laoithe ceart, Cuiríg luathruagairt nó cuibhreach gaid, Ar Mhuirisín luath-thuathalach Ó Gríofa gan mheas
De bhrí go bhfuaireas go fíor an tuairisc Chum faisnéis Chontae an Chláir agus Chóige Mumhan go forleathan
Ag seo ordú údarásach ó aon de phríomhghiúistísí na Contae réamhráite, dá ngoirtear Páidín Thoirdhealbhaigh, i ndiaidh Thomáis Mhic Shiúrtáin
táilliúir siúltach suarach saobhnósach, do ghabh air féin, le húdarás ceanndána, ball éadaigh oirearc úsáideach do dhéanamh do Mícheál Ó Raghallaigh, aon de sheanchaíbh fíoreolacha na cóige riomhráite agus do mhill go míthreorach míthuigseanach an ball céanna
Tar éis trí bhanláimh flainnín fíormhín sármhaiseach do chur amú leis, ar an ábhar sin, atá barántas mar seo leanas: De bhrí go bhfuaireas, go fíor an tuairisc, inniu do chráigh mé; Fear dlí na suadha, ba chaoin i suairceas, ag teach an tábhairne
A chaoinchrot uasal, ar theacht an fhuachta, do bheith á chárnadh
Ag síordhúluachair, na gaoithe aduaidh, 's a chom gan báinín
Fógraím ruaig i ndiaidh mhic an fhuadaigh do mhill an t-éadach
Is buainfead cluas de má fhaighim a thuairisc i mbailtibh Éireann
As seo go Cluaine, nó go Cill Da Lua soir, má fhaighim an séithleach
Ní fhágfad ruainne ar a chloigeann guaireach gan stothadh in éineacht
Seo ordú láidir, toghadh barántais, chuireas i gcóir dó, Chum cead tóraíocht' ar feadh na tíre bheith ar an lómthach
Má thagann in bhur líonta, bainigí an bríste dhe go fórsach
'S a hata dá mhaoil, go ndéanfaidh leorghníomh ar mhullach an bhóthair, Le cara na héigse, seanchaí saothrach, fiosrach, fáilteach, Dár mhinic ag béithe meas ar a thréithe - 's is minic bhí fáth leis
Geallaimse féin dó nach mbeidh ár dtaobh leis, nuair gheabhad chum láimhe é; Go bhfágfad créim air, lena ré, do chuirfidh an ghráin air
Ag mná na hÉireann, bíodh gurab éadrom, é mar tá sé
Is gur beag an éiric linn ina shaothar, a sheoid 's a shnáthad
Caithfidh sé íoc i bhflainnín Mhíchíl do chur gan tuairisc, Nó rachaidh sé síos go gcnagthar a phíob, is gan aon trua dhó
Más neach as an mbruín atá ar a thí, is do rug uaidh é, Déanadh gearán leis an Athair Tomás, is cuirfidh an ruaig air
Is minic ar teallaigh duine dá ealaí, nó i dtigh ósta
Leis sin, a Mhíchíl, ná déan faillí go gcuirimíd tóir air
Nó rachaidh le gaoith, is le hearlaíocht, i bhfad ó chóngar
A chara mo chroí, tá an méid seo scríofa, is cuir i bhfórsa é
Tá dís laochaibh ar an dtaobh so, rachadh sa tsiúl duit: Míchéal Ó Brógáin, tá sé eolach ar gach dúiche, Is Tailte rábach, sliocht na sárfhear, thabharfaidh chúghainn é
Is má bhíd mná, ag cur aon stró air, rachad chúthu
Cuartaíg sléibhte, as so go Bréintre, is go Sliabh Eilbhe
Líogaibh móra chnoc na Boirne, 's ar ais don Eidhnigh
Mura bhfaighthí a thuairisc insa ruaig sin bígí foighneach, Óir gibé cúinne i bhfuil an snúire, cuirfear greim air
Ó tá sibh láidir bígí dána, mar a raghaidh sibh
Brisíg, réabaíg, glais is géibheann ar gach teaghlach
Glaoig is ólaíg ar an mbóthar, gach a bhfaighe sibh
Bíodh ag Brógán tobac a dhóthain, nó tiocfa treighid air
Tugaigí an píopa do na mná críonna, is beidh siad mór libh
Is ar mhnáibh óga, ná ceil orlach dá bhfuil uathu
Ná bígí súgach in bhur siúlta ach bígí stuama
'S ar mhaitheas na Mumhan ná scaraíg leis siúd, go dtugthar suas é
Is mór an sceimhle torann na díse mar a ngeobha siad
Bainfid bíogadh as na seandaoine is crithfidh cóbaigh
Geallaimse dhíbh nach gcasfaid arís go dtugaid leo é
Ansin, a Mhíchíl, dein do rogha íde den fhear dreoite
Críoch
De bhrí go dtáinig dís dom' láthair Uilliam Buinneán do Sheán Míodhach De bhrí go dtáinig dís dom' láthair, dem' dhlúthchomharsain, Dá dhearbhadh suíte fá bhrí an Bhíobla an fichiú lá d'fhómhar Go bhfuil Clann Tomáis ag dul in earráid ní nár chóir dhóibh, An dream chiaptha choirpe chiardhubh den tsíol ró-olc
Do fuaireas cullóid ag an siosón i mbéal na tulcha Ó Mhac Cuirtín is ó gach giúistís dá bhfuair commission, Tré Chlann Órla bheith ar an nós so 'dul as riagail Is gach dlí córach ag an gcóip sin dá shíorstialladh
Atá duine éigin den tsíol chéanna ar na bailtibh seo, Do cheannaigh diallait, dóchaint iarla, spuir is geamaisis
Atá naoi mbúcla chum a ndúnta i gceann a giorta
Is deir liom Seán go bhfuil punt práis ina puimeil
Ní hé an súisín atá ina chúisín dar mo bhriathar, Ach canvas ciumhaisbhuí is leathar gaimhnín as Áth Cliath amach
Atá breastplate cíordhubh is pliataí buí uirthi ó Shliabh Taurus
Adeir liom Síle gur leathar ón Scythia a cover gan amhras
Do bhí Clann Vulcáin seachtain is naoi lá ag déanamh stíoróipí Is do bhí dhá cheardán lá dá bprásáil adeir Seán Ó Bruadaí
Adeir Mac Uí Dhála aréir le Pádraig i dtigh Mhileachlainn Gur neeb maith cnáibe ó Chill Airne atá dá ceangal
Adeir liom Tomhaltach, is ní mar shúgradh, acht mar dháiríribh, Gur fiú naoi scillinge ar mharga Mhurchaidh a cuid síoda
Adeir liom Mícheál gur fríoth dá dhíotáil airbhe nae air, Is go bhfuil air fíonáil fós tré líonáil do chur lena bhéibhear
Táim lán d'eagla go bhfaighfear damanta mac mo chomharsan, Tré na hachtaibh do rinn ár n-aithreacha do shíorleonadh
Ní mé is ciontach ní mé dúirt leis ceannach na srianta
Ná ní mé dúirt leis spuir ó Lundain do cheannach ná d'iarraidh
Ba mhaith an diallait, dar mo bhriathar, do mhac scolóige, Súisín riabhach is mata fé' thiaraigh agus croiceann maith fóisce
Ní dhéanfainn iongantas gad ná giorta nó gas cnáibe
'S ba mhaith an stíoróip cúpla bruinnleog bíodh nár ghá iad
Dá bhrí seo, a Shéamais, ós tú an receiver, glaoig leat Dónall
Is buail go héasca suas do phléisc is tabhair an tóir air
Má gheibhir ligean air tá mac Uí Urthaile ar bhéal na slí reomhat Is glaoig chugat Murchadh is beidh sé coinnithe mura bhfuil draíocht air
Má tá 'ndán duit go bhfaighir chum lámha é bris na srianta
Ceangail a shála is caol a lámha agus cac sa diallait
Tabhair leat ceangailte é mar do bheadh madra d'ólfadh crútach, Go gcurthar cara suas chun a thachtaithe le gad súiste
Atá duine saor ag Seán Puirséal do gheabhadh anam dó, Dá dtagadh i mbannaí is i dtacaíocht ná rachadh ar eachara, Go dtiubhradh a shrianta a spuir 's a dhiallait, suas don Eaglais; Ní bhfaigheadh acht pionós tré' ndearna d'éagóir ar na hachtaibh sin: A dhó ina láimh le lúib corcáin nó le teanachair
'S a chur ar mhuin pocáin Thaidhg Uí Lorcáin trí lá marga
Baintear de a bhríste is buailtear thíos é le gas cuilinn
Cuirtear dos píbe nó cos píopa in ionad a shuite
Tumthar naoi n-uaire i mbreallán an fhuail é chun a fholcaithe
Baintear leathchluas de is cuirtear béim cuardaigh san gcluais eile leis
Sracthar dá mhailí agus fós dá chadarnaí an guaireach le teanachair, Is d'fhabharthaí a shúl, agus san go bliantúil ar feadh a bheatha arís
Uilliam Breatnach bile buach
ádhmhar binnghuthach agus
gaol greannmhar an aois dháimhe san gcontae réamhráite chum gach constábla ard agus íseal taobh istigh do theorainn na contae
a lucht cúnta agus go speisialta chuim Dhónaill Uí Chonaill agus a chomhairle
Tháinig Domhnall Ó Sé inniu dom' láthair, aon dar mhian lorgair
na gaoisGhaeilge, file, fáidh, agus flaith feasach fíoreolach, dochtúir dána
láidir agus lannaire líofa agus do dhearbhaigh ar mhóide an Bhíobla bheannaithe
cleasaí cealgrúnach dá ngoirthear Silvy S
scoláire ó Ráth Chomáin
rug leis ar chomhartha falsa ó thigh Uilliam Uí Naodh san mbaile réamhráite leabhar Gaeilge ina raibh scríofa mórán duanta, dáin, readhma, taodhma agus
oirearca, oráidibh agus orthaí beannaithe d'fhóirfeadh neach ó bhruid éaga agus bhaol cuirrithe ar aosáin spéire, ar gheilt ghlinne agus ar dheamhain ifrinn agus fós go rug an cleasaí céanna an leabhar so leis do láthair Mhic Crae mórmhallaithe
an seanóir diablaí as iathaibh ifrinn
Agus mar do bhí an leabhrán beannaithe
ar dheamhnaibh air agus fós gur chuir an cleasaí réamhráite an leabhar in áit nach féidir leis an bhfaisnéisí an leabhar d'fháil go dtug ordú ar feadh thuaithibh Mumhan fám' láimh agus faoi shéala m'údaráis mar leanas etc
De bhrí go dtáinig inniu dom' láthair is go dtug an mánual cliste san
Aon den dáimhe laoch den tsárfhuil saorfhlaith cráifeach
Adeir an fáidh seo go milis ráiteach go ndeinfidh
Gur ghluais cneáire, guagach gránna i bhfoirm máistir
se
sladaí creimeach creatbhuí breillsce dail
cleasaí
claon
d'iompaigh aibíd se beartaíocht ghoid an do bhíodh
thaithíos teampall choillinne Silvy cladhaire
tannuidhe sruthaire spadaí ginte le g
do bhailíos na nithe teagmhaois leis go b
leabhar mar chaipín ar bheal cainín inar bailíodh bainne
in a mbeadh madraí ag ól aon chasdí ná fós leanaí o
ling deoraí tnúthach teolaí chonnairc an tóraíocht ar an bhfaiche
Adúirt nár mhór é thabhairt le fórsaí complacht pólios os coinne an ghadaí
Tugais an feallaire na duana abhaile ris le luas a chamachos do láthair an chléirigh, I modh go bhféadfaí an siollaire séimhí ar son na ndréachtlaoi a chur i ngéibheann
bhí fabharach ní rug dlúth i dteampall greim ar ghreann gnáth an Dáibhí léannta
Sin ní ár mheabhraigh Mac Crae an Chlampair scaoil an leabhar ris an ngadaí céanna
Dá bhrí sin gluaisíg, déiníg cuardach tríd na tuatha gnuig an Léinloch
Gleann Ua Ruachta Sléibhte Luachra, an Dá Chích buailíg as sin go Béarra
Casaíg ar ais go hinnealta pras, síoth, fos, stad, le sosa ná déiníg
Cuardaíg Neidín, ar thuairisc geiltín, scuab de sheilpín leabhar Gaeilge
Déanaíg machnamh a Léim an tSagairt cuirtheacht in gach baile tá taobh ris
Dá mbeadh a shamhail i nGleann an Chapaill bheadh sé greamaithe ag eagnach aosta
go
aolbhinn ann 'na chónaí, flaith is eolaí, file róléannta
Dá mbeadh tréanlaoich triaith nach dóith poinn ní bheadh an gleo sin i nganfhios dó féin ann
Déanaíg láithreach ar Chill Airne; ar fuad na sráide bíodh cloig dá bpléascadh
Ag tairgsin dualgais as a thuairisc; ná bíodh an fuaice tar bhur n-éis ann
Imíg den stáir sin go Cathair Uíbh Ráthach; ann ba ghnáthach duine dá cheird so
Ná déiníg dearmad do Thomás Ó Rathaile; insíg eachtra Mhic Uí Shé dhó
Ansin triallaíg ar Dhonnchadh Ó Riada; ní bheadh san iarthar gan 'fhios an séithleach
Go Daingean gan mhoill is ná stadaíg go fíormhullach Chnoic Bhréanainn
tach Fionntrá a
ag eitiollaigh i measc fraoigh na heilistrim seachnaíg é
gcás le tuirse díomách do Dháibhí don dáimh is binne san áit
Ó Bruic d'fhuil chumais mhic Luirc i dtreasa ba mhinic ag cosnamh na héigse
eadh aon tigh ná nead fé chirc as sin go muir gan lorg don bhaothlach
aniar re fuinneamh go dian stracaíg bhur ndiaidh ceangailte ar théada An feallaire fiaigh, fear chreachta na gcliar má castar bhur dtriall orthu an téifid
Cuiríg a thuairisc tré bhur gcuardaibh ar gach buachaill is reachtaire caorach
Glacaígse uaimse go ndíolfad dualgas cruinn chomh luath is gheobhad faisnéise
Ar theacht go Trá Lí stadaíg im' ghnáth-thíos; gheabh sibh árthaí tuilte do shaorphuins
Ólaíg sláintí, slóite fáigí, cuardaíg fá thrí oifig an Chraochaigh
Ná fágaíg seomra, paodh ná póirse, i Séipéal an Dóchais, gan lorg gan bhaochas
Ba mhinic re fuaice mar é so luamar an clog do bhualadh ar theacht Mhic Chroachaigh
Ná fágaíg bothán cúil ná leachtán ar thuaith an Oileáin
gan lorg, gan bhaochas
Fraoch ná fionnán cnoc ná cnocán, cannadh hussa ma dh
buailíg chuim Leasa Tuathail do rug
FRITHORDÚ NA MUICEOLA sunn De bhrí gur dhearbhaigh daoiste danartha Contae lánaoibhinn Luimnigh mar aon le mórchuaird dhá chóige mhórfhairsing mhínleathan na Mumhan, le Seán Ó Tuama, aon de phríomh-bhreithiúin fhíordhlitheacha na fíoréigse is na críochaibh réamhráite: Ag seo gearán gríofa géarthuirseach do rinne an tAthair Seán Ó hÓgáin
eagailseach uasal ardléannta aoibhinn ilteangthach: go dtug féin agus an tAthair Mathúin Ó Géaráin
sagart suaimhneach sítheoilte dearscnach dea-shamplach réamhrabhadh agus forógra follas forleathan don phobal a bheith rompu seachtain ón lá san go bithchinnte ag teach áirithe den pharáiste chum a n-ullmhaithe mar is dual agus mar is dleathach san gcreideamh Chríostúil; gurab é rinn tuathbhodach an tí réamhráite, teitheadh go hiargúlta óna theaghlach féin an lá ainmnithe sin; óir do líonadar foraoisí fíordhúnta fiatúla a chroí re doghar agus re doghram dúr doichill d'eagla go dtiubhradh a bheag ná a mhór dá bhrúidbheatha don dís naomheaglaiseach réamhráite, agus gurbh éigean dóibh féin cuid den bhagún do bhí ina phríosúnach, crochta istigh d'éis liathadh re seacht lánbhliana roimhe sin de cheal chaithmhe, d'fhuascailt óna dhaorchuibhreach agus d'ullmhú dhóibh féin mar aon le glasraí gorma garbhdhreasacha do bhí in iargúl gairdín an bhodaigh réamhráite; go measann an mogha mór fiabhodaigh sin dlí daor damaineach na ndubhghall do chur a bhfoirm agus a bhfeidhm orthu; gidh mar nach téann dlí ar riachtanas, agus dá bhrí sin gabhaimse re hais a ndíon agus a gcaomhnadh ó chumhacht gacha suime dá dtiocfaidh orthu dá thaobh in aon áit ná ionad cúirte ná comhthionóil tré cheithre ranna oileáin iathghlais fhearannghlain úraoibhinn Éireann; gur dá dhearbhadh sin atá an réamhchosc so síos ar a dtugtar supersedeas i nuashlí Gall: De bhrí gur dhearbhaigh, daoiste danartha, ar dhís den Eaglais fhíoraonta, Gur mhaígh go maslaitheach millteach mallaithe re dlí go gcreachfadh na naoimhchléirigh
Do thaoibh gur leagadar píosa de sheanamhuic do bhí aige i bhfraitheacha an tí i ndaorbhroid, Is gur scaoil an eaglais ghrinn ón gceangal é le fíorneart fairsinge is fíorfhéile
Chum dlí dá rachadh an faingce fleascaigh níl díon ná cabhair dó i gCríoch Éibhir
Ó ríbhrogh Chaisil go fíobhaí an Daingin is timpeall mar sin go Baoi Bhéarra, Nó síos dá rachadh go díontsreabh Dhealgan, mar ar cloíodh na Danair le príomhGhaelaibh
Beidh roímhe 'na sheasamh an bhuíon do ghreadfas a chroí is a chraiceann le righinchaolach
Suim ná gabhaig san ríceach reatha-sa; a dhlí ná a labhartha, ní cuí a n-éisteacht
Níl maíomh ná maitheas ná brí ina bheartaibh ach a chroí re cealg chun círéipe
Maím is measaim gur gníomh ó fhlaitheas do scaoil as ceangal na righintéide, An daoirseach deataigh de dhíth a chaithmhe tug aimsir fhada i bhfíorghéibhinn
Ceangal Mo dhíth, mo bhrón is dóite an bheart dar leamsa, Dís den ord is de phór na bhflatha seanda, Fá dhlí tar cóir ag cóbach cleasach cantlach Ag maíomh a lóta dhreoigh de cheal a rannta
Ní coir ar Eaglais bheannaithe mhíorúileach A gcuid do tharraingt as glasaibh na daoithiúlacht Is gur fios a dteagasc is aitheanta an Rí dhúinne ag cur na marbh is ag amharc na bpríosúnach
De bhrí gur dhearbhaigh saoi de shagartaibh Contae Luimnigh mar aon le mórchuaird Éireann go huile, le Seán Ó Tuama
Ag so gearán géarthuirseach an Athar Seán Ó hEidhin,
sagart suaimhneach sítheoilte suáilceach saoirbhéasach, chónaíos san mBearnainChoill san gcontae réamhráite Luimnigh do láthair Sheáin Uí Thuama an Ghrinn, aon de phríomhbhreithiúin fhírdhleathacha na suadhéigse san ríocht réamhráite an treas lá den mhíosa Abráin san mbliain d'aois an Tiarna 1750: Gur dhearbhaigh an sagart réamhráite ar mhóide an phortúis dhiaga go dtáinig tionól mallachtach i ndubhdhoirche na hoíche timpeall a theaghlaigh, agus mar aon riú sin ceithearnach cnámhársa cuirriceach cromcheannach cíordhubh crosta cróinfhiaclach, buí borrthach brachshúileach, pusach pioslach pollghnúiseach, agus é ag iomlot ina chranca chromcheannach chamstágach, ina chaimearthach chrácach chaolscrogallach, agus ina shruimile shraoilleach spairtshiúlach, dhraíochtach dhuáilceach dhrochfhaicseana; gur ghoid an conablach clamhchliathartaí sin ón sagart réamhráite: Éan éadrom aerach éagsúil, fearúil fearga fírniata, meidhreach maisiúil mórálach buacach beannaithe binnghlórach, uasal álainn ámharach ealaíonta, ba fhearr mian méid agus maise, cruth creat agus cuntanós, ábhar ealaí agus aireachas, faire forcamhás agus forchoiméad, tréithe tráthaíocht agus tráthúlacht, d'éanaibh na cruinne go comhlán: Ag seo an barántas: De bhrí gur dhearbhaigh saoi de shagartaibh go cuimhneach cathaitheach caoidheorach
Gur shín leis aicme den bhuín sin d'eascair ó dhríodar Danar de dhroim bóchna
Le díoltas daingean do rinn a chreachadh san oíche gan fhios dá phríomhchomharsain
Do bhí ina bhfarraid sin straoille seanduine, draíochtach danartha, díthchomhairleach
Tríos gach milleadh do rinn an scruta le díoltas buile agus le míchóthrom, Thug sí re fuinneamh ar ríghas coiligh do bhí ag an siollaire croímhórga
Ler mhínghoid misneach mo ghroíre curaidh de bhrí gur imigh an tsaoi threorach, Ba díon ba dile ba caoin le coimirce an tí is na foirinne ó mhillteoireacht
Ba saoi le binneas, an ghroíghin choiligh san oíche ag feitheamh na gcaoilnóimeant
Le gaois le gliocas do shíolraigh chuige ón NaoimhSprid mhilis le príomhchumhachta, Ag glaoch gan tuirse go cuimseach cliste is go bríomhar bileamhail binnghlórach
Gan díth gan milleadh de shíor gur choinnimh A bhuíon fá choimirce an rí ghlórmhair
Ba buacach baramhail muarga maiseamhail suaimhneach seasmhach sítheoilte, An gruagach greannmhar dualach dathannach fuadrach fearamhail, fíorchróga
Ba luaimneach lasamhail uasal acmhainneach cruaidh do ghreadadh le groí-óirspoir, Anuas i mbathas nó i mbuaic a namhad go buan chun reatha dá shíorsheoladh
Ó Luan go Satharn is trua na cearca fá ghuais ag screadaigh go scinnghlórach
Go luath ó cailleadh a gcuaille casnaimh ba dual dá samhail ar shlí tórmaigh
Monuar is measa liom buartha cathaitheach mo shuaircfhear seasmhach sítheoilte
Ó ghruanna an tsagairt anuas go dtagaid na sluaite srathanna síordheora
Ar shuadhaibh aitchim, gach suaircfhear searcach, is lucht duana a chanadh go caoineolach, Ba fuadrach feasach i dtuairim ranna in uaim in aiste 's i scríbhneoireacht, 'Nbhur gcluain dá dtagadh an fuaice fleascaigh nó fuaid dá shamhailt in aon bhóthar, Buailíg, bascaíg; a chruachreat greadaíg, gan trua gan taise don fhíorlómach
Fuagraím feasta dom' Ruairí reatha 'nois cuardaíg leasa agus groí-mhórchnoic
Cuardaíg leathanchnaip, Tuath faoi aireachas is slua sí sealga ar thaoibh Bóinne, MuarChlíona acmhainneach suas faoin ngarbhchloich, Ruairí an Ghleanna chois Tí Mhóire
Cuardaíg Cearbhall Chluana Aoird acmhainnigh is buabhuíon mhaiseamhail Dhoinn dhóidghil
Cuardaíg mar sin dó cuantaí is cealla na slua sí seasaimh sin Droim Eolainn
Gach nuashlí calaidh is tuaithibh treafa ar fuaid suim bailte poirt Chríoch Fódhla
An tan buafíor amharc an fhuaid bhuí scrata libh a chuail chríon ceangalaíg, síorfhógraim
Bíodh a uaithní ag cnagarnaigh i gcruashnaidhm ghadaraigh; 's is trua a phíp agamsa i gcaoilchorda
Go fíochmhar feargach tíodh an gasra gruig Aoibheall Chraige na ngroíleogan
Is má bhíonn an raiste, fá dhíon a tearmainn, scoilíg fairsinge an ríróid leis
De shíor ná stadaíg, dá bhfuigheadh sibh amharc air go binn dá chartadh ins gach aon bhóthar, Go tíocht abhaile cois taoibh an Gheata fé dhaoirse ceangail don fhíorlómach
Ceangal Fógraim faoi dhó anois do thogha na bhfear: Tógaíg bhur seolta go lonn le neart an stróinse seo seolaíg go crom ar nasc Cois Mhór-Gheata Mhóngrait ag Lom na nEach
Toirbhearta faoim' láimh, Seán Ó Tuama
Foircheann
Contae an Chláir mar aon re mórchuaird Leatha Mogha go huile, maille le Tadhg mac Sheáin aon d'ord ollmhúinte na hardLeatha réamhráite
De bhrí go dtáinig Séamas Ó Seachnasa
scolamháistir uileolach ollmhúinte do chónaíos ag eadartheagasc na n-aos n-ealaíonta ag an nGeata Dubh in iarthar Chorca Bhaiscne san gcontae réamhráite dom' láthair agus gur dhearbhaigh ar mhóide an naoimhBhíobla go dtáinig foghlaí falsa feillbhéasach san am mharbh den oíche, timpeall a scoltheaghlaigh gur nocht ar a dheigh-chliathán é agus gur bhradaigh leis go feillbheartach as dá thaobhán réidhe rófhada d'adhmad an teaghlaigh sin, ionas go bhfuil sé féin agus a dheisceabail re fuacht agus re fán agus fá urchóid na síne ó shin i leith de dheasca na foghla sin
De bhrí gur mhóidigh an scolaí eolach fá bhrí an Bhíobla, Go dtáinig cóbach de Chlainn Órla fá choim oíche
Do rinn fórsa fána dhoirne ar a theaghlach
d'fhúig sé stróicthe, briste breoite, ar díth adhmaid
Deirim gur cladhaire, coirpe deimhneach is fíorchneámhaire, Do nocht teaghlach, is do shlad adhmad, an chaoinmháistir
Is mór an easpa mar a mbíodh taithí, na naoi mbéithe, Bheith ar neamhchrích i ngeall ar ghadaí, do rinn eirleach
Gona uime sin fuagraim dom' lucht cuarda taisteal is tardal
Leantar an fhuaid libhse gan fuaradh feasta go sármhaith
Breith ar an gcóbach, 's a thabhairt ar scornaigh, ceangailte im' láthair, Go dtuga cuntas créad fár iompar leis an t-ádhmad
Chum cúirt mairseal chur ar an bhfleascach linn gan chairde, Agus a chrochadh suas go follas le rinn cábla
Ná fágtar cluain ná cumar cois cuain, leirg ná arda
Is fós na hAnnaí, dob eol don ghadaí, cnoc ná fánta
Is aitheanta daoibhse, ar olcas a ghníomhartha, agus a thréithe Nach d'fhuil Mhíleadh an t-aitheach suíte le míbhéasaibh
Ach de shliocht dhíleas, Chairbre Chinnchait, do thit le Tuathal
Lenar bh'aoibhinn scrios is díbirt, bheith ar uaislibh
Nó Clainn Thomáis bhíos ag grotháil go fíorthútach
d'fhúig an bothán sin ar neamhaird ar díth clúdaigh
Séamas Risteaird cuirim dá ghabháil mar chonstábla
Is Tadhg Ó Seasnáin, bíodh mar chompán, leis ina thardal
Ná fágaíg leataoibh claí ná scartaí, ó Cheann Léime Go Ceann Caillí, gort ná garraí gan lomscaobadh
Ná fós bogach maing ná currach fiodh ná gaortha
Is bíg neamhchortha ar eagla dulta ar chúl scéithe
Ann gach pobal bígíg ullamh chum a fhógra
Bíodh nach gnáthach fear a cháilibh ag devotion
Ar gach cóisir nó teach ósta in bhur n-iarraidh, Bígí gnóthach, ann gach seomra is ann gach spiara
Ná bíodh póirse, cúil ná comhra cis ná bearna , Libh gan tóracht go fíoreolach ar feadh Dáil gCais
Dá dteangmhadh bainis in bhur mbealach ná tigh tórraimh, Is eol díbh suairceas gach re n-uair do dhéanamh dóibh sin
Séamas seal le draoidheacht is le binncheolta
Is Tadhg go sultmhar ag déanamh ar gach tórtha
Gluaistear suas libh, gan míshuaimhneas, chum Béal Átha
Is má ghaibh an fhuaid bhocht geabhthaí tuairisc tríd an áit sin
Bígí múinte in bhur siúlta in Uíbh Breacáin Ar eagla scléipe bheith le héinneach de Chlainn Ghormáin
Ná bíodh bothán ar Shliabh Colláin libh gan spiúnadh
Is má gheibhthí Vulcán ann ná spáráil bheith dá dhiúgadh
Iarraíg eolas cois na bóchna chum Machaire Ruainne, Is má bhíonn an cóbach in bhur mbóthar ceanglaíg uaime
I mBruíon na gCloch ní bhfaighidh sibh locht ar ghabháil tríthi
Is i dTuaith an Mhachaire, geabha sibh caradas ó na saoithe
'S i dTuaith Chlaodh má chuaigh an meirleach ní bhfaighidh díon ann
Is beidh an retreat air mar fhia saothair trí na tíortha, Go hUíbh Cormaic má chuaigh an stollaire, uaibh ar coimhlinn
Beirim m'fhocal díbh go mbeidh sé coinnithe mar a bhfuil draíocht air
Iarraíg an t-eolas trí gach cóngar go Tuaith na Fearna, 'S go Tuaith an Chalaithe táimse dearfa nach air a tharla
Bígí ceáfra tar na hArda chun an Charbhaill Ar eagla an chneámhaire do dhul san mbád uaibh le tairmeasc
Críoch bhur dtaisteal timpeall cladaigh chuin an chuibhrinn, Go Dún Atha Is go Cill Bheathach mar a mbímse
Faoim' láimhse scríofa an cúigiú lá cinnte de mhí Feabhra, Aois ár dTiarna áireamh blianta mar atá rannta Seacht gcéad déag is sé ar seascaid leis gan amhras
Contae an Chláir mar aon le mórchuaird Leatha Mogha go huile, maille le Tomás Paor d'ord ollmhúinte na hardLeatha réamhráite
Ag seo tromchasaoid agus géarmhilleán shagairt agus mhuintir Dhún Atha ar Sheán de hÓra
scológ scallaídeach scoithbhéarlach, ciabhliath crosta cabluaith, dubhach dordha doshásta dona dranntánach, éilmheach eascaoin éagórach, feargach fairsingfhéasógach, gruama gortach gleaim-ghéagach, lúbach lachtna lúbarnach, d'éalaigh gan chead gan ceileabhradh ó ríbhainis do bhí dá caitheamh i nDún Atha réamhráite, gan fhios a shiúil ag na fialbhuíne sin ó shin i leith
Agus is í is ealaí don leamhscaire sin mar fuaireamairne anocht ó lucht inisin na scéal, ó lucht taistil na ród, agus ó lucht léite na leabhar, bheith de shíor ag ardmholadh clanna daoithe mar atá saoir, maoir agus muilleoraí, Sagsanaigh, bodóglaigh, samharthaigh, fiatacha mná lena rachadh, agus gach daoraicme eile ar a bhfuil mallacht a sinsir ó aimsir na háirce de shliocht Chéin agus Chairbre Chinnchait, do rinn feall ar shaorchlannaibh Éireann go bhfuaireadar fortacht in aimsir ó Oliver Cromwell ar mbuaint a chinn don Rí Cormac, agus ó shin anuas go bhfuilid ag dul i bpoimp agus i móráil agus ag tabhairt tarcaisne do na fíoruaislibh agus do na héigsibh feasacha fíoreolacha mar aon lena bhfilí breallacha; ar na hábharaibh sin, más ea, fógraim agus ordaím do gach fochonstábla is do gach báille agus go speisialta don Athair Séamas Ó Conchúir agus a chúntaithe breith ar an ríceach seo agus a cheangal agus a chruachuibhreach le putóig muice agus a thabhairt chugamsa go Moinín Rois nó do láthair pearsa éigin eile den dáimh; go mba a dheighleáil as do réir an dlí
Tugtha fám' láimh agus mo shéalta an ceathrú lá de Mhárta, aois Chríost 1776
De bhrí gur mhóidigh triúr den chóip sin anso dom' láthair, Go ceart díreach fá bhrí an Bhíobla an ceathrú lá 'Mhárta
Gur éalaigh an Hórach leis ón gcóisir go míshásta, Mar a bheadh sladaí dhéanfadh gadaíocht nó gníomh náireach
Ós fíor gur théarnaigh go míbhéasach go Dún Atha, Is a liacht crúsca do bhí gan diúgadh ag na flatha
Faightear scéala créad fár éalaigh go mímhúinte
Bíodh gurbh é 'ealaí bheith ag srathaíocht ar fuaid Mumhan
Gona uime sin fógraim dom' lucht cuarta taisteal is tardal, Dul dá thóraíocht gan rún cónaí ar feadh Dál gCais; Gan dá oíche a chodladh in aon tigh in bhur siúltaibh Go bhfaighthe libh scríobh air sul do scinnfe' tar na triúcha
An tAthair Séamas croí na féile mar chonstábla, Bíodh 'na dhéigh sin chum an mheirligh do thabhairt dom' láthair
Siúltar éasca anois lem' laoch mear cois na bóchna, Insan réim sin ó Cheann Léime go Ceann Boirne
Ná fágtar cluain ná conair i dTuamhain gan lorg go sármhaith
Is fós na hAnnaí a mbíonn a thaithí, curtar garda ann
Iar ghabháil suas duit bí ar a thuairisc i mBéal Átha, Mar do bhíonn sé 'ríleáil le maolrabháin, do mhnáibh tábhairne
Nocht do Thomás caoin ó Míocháin atá in ard thoir, I dtigh Uí Dhónaill tá ar cóngar bíonn sa ráfla: Bí ar do choimeád, in Uíbh Breacáin ar eagla an chóbaigh Dhul do leataoibh ghoirt ná garraí in aon bhóthar
Cuir dá fhógairt an fíorlómach ann gach pobal
Is ná fágaíg cóisir, ná teach ósta, gan a lorg ann
Ná bíodh bothán ar Shliabh Colláin leat gan spiúnadh, Ar eagla an donáin, bheith i gcoimeád in aon chúinne
Gaibh go héasca soir trí Shléibhte fraoigh dhuith Eachtaí, Is bí ar a thuairisc le croí suaircis trí na bealaí
Tá an chliar fábhrach ann gach áit duit, ar feadh na deoise, Chun a lámhú gibé áras a bhfaighid dóith air
Cuardaigh gleannta curraigh is allta is mothara dlúithe
Cuardaigh fánta is uchtaibh arda cuirrithe is mongtha
Cuardaigh go dlúth dhó, idir an cúbhar fhágas an t-uisce
Cuardaigh múrtha faobhrtha is géartha go róchliste
Ná fág srothán ná bruach locháin fiodh ná gaortha, Ná fós liochtán ná cuas smotáin gan ionscaobadh
Ná fágaíg póirse cis ná comhra poll ná spiara, Ná fós seomra gan a thóracht ná cúil iarta
Ná fág siabhnán ná clúid cliabháin ná nead circe, Do réir th'ordú gan léirchuardú, ná pluic pite
Ionsaigh an cóngar ó Ghleann Ómra go Clár Tuamhan
Má ghaibh an lómach ansa ród san gheabhair a thuairisc
Seachain an cladhaire, go rithfeadh gan mhoill uait, tar na srúille
Má fhaighir radharc air coinnimhse greim ceangailte cúil air
Ná glac bannaí ná fós tacaíocht ar an hÓrach, Go ndéana aithrí, is teacht faoi smacht dlí mar is cóir dó
Ná glac duais ná breab ón bhfuaid ná leathscéalta, Gan a thabhairt leat ceangailte go cruaidh craplaithe chun a dhaortha
Críoch do chuarda, a chroí gan chruatan, ionsaigh an baile, Cois na feorann tré gach bóthar chum tí Pheadair
Gearán et truaíocht Mhíchíl Uí Choinníola, táilliúir saorbhéasach lántuigseach léannta príomhoilte i dteanga na saoithe seanda, agus glinncheardach ar mhaithibh Leatha Mogha, do chuir d' ionsaí mná an Ghleanna Móire ag éagaoineadh léi mar goideadh uaidh an méid giúise do bhain ar feadh trí lá, do bhí aige le haghaidh solas geimhridh
Ag seo im dhiaidh an barántas do bheir an bhean dá caraid, agus an t-ordú cuardaithe do réir cumhachta Shíle bhodáladh fána láimh 1754
Is é áit ina gcónaíonn an saor Mhícheálse i nGarraí an tSagairt don taobh theas do Chonaithe
Do thaisteal chugainn ó shleasaibh Bríde gníomh nar lean aithinsint; scéal do bhuair mé go beacht, is chuir mo chroí i gceasacht
Mar tháinig an rangartach spartchluasach, agus an feannaire fadchuardach, i marbh na hoíche go hucht an tsléibhe, ag bradú giúise Mhíchíl aobhdha
Cár mhiste fear an mhórghabháltais do scrios nó scramaire snídhearnach
Ba chuma liom neach san mbith seoch mo charaid chléibh do scrios
Bíodh mar dhíol aige dá chionn tine shíor péine is bruid
Dhá lá fada go teacht na hoíche tug Mícheál gan bhia faoi íota san bpluid nduibh ar míchóthrom ag tochailt giúise i bpoill mhóna
Do bhí súil a chlainne go meidhreach lena shaothar mar thine gheimhridh go dtáinig an bolgaire ruainneach is do rug uathu mórchuid giúise
Is doilghe liom go mór ná sin gan bheith taobh leis ag ardú a ualaigh Is go ndéanfainn míreanna beaga dá chnámha, is dá dtigeadh liom do gheobhadh anbhás; níl leigheas air ach seo amháin, cuardach a dhéanamh gach aon lá ar feadh míosa i ngach dóigh ní miste cuairt ar andóigh, sé t'ordú agus do rogha fá chríochaibh áille Leatha Mogha, ná fág coill ann ná mothar mullach sléibhe riasc otar poll puathais ná póirse, ar feadh an dá mhórchóige, cuas clas ná béal carraige, uaimh tulach mong ná calafort, lúb scairte cúl claí, praip scairte ná gairdín, bruíon talún, cealla seanda, craos cumair ná binn teampaill, tithe muilinn, clasa sáil fán roth uisce nó san gcáith, ucht sléibhe, sídh, leas, 's an tigh 'na ndéineadh daoine a gcac, tithe áithe is fail mhuice, dá laghad áitreabh, is pluc pite, súil droichid, fuilín cearc, tor aitinn, foraois leacht, poll broic, luí fiaidh, gleann tulaigh ná ardrian, buaic crainn, athphort abhann; bheadh sé agaibh - chuirfinn geall
Mar a ndóitear dhá tigh ní feas ná beadh an clamhaire ar phit
Ná fág alamóir ann ná cúinne, leabharchomhra gan léirspiúnadh
Má ghabhair spreasán, tabhair leat an cladhaire; gnuig fiú a mhagarla curthar fadhal air, mar sin cuibhrithe tugthar chúghamsa é, nó gnuig giúistís eile don dúthaigh
Gan suí breithimh, cuirfeam corda air, le snaidhm reatha fána scornain
Cuirfeam garda tábhachtach dlúth air
Crochfam go hard an breaclúirgneach
Go múnaidh san gcroich ní thiocfaidh anuas
Bainfeam de a dhá chluais
Ansin cuirfeam an fearbach fiar i slí eolach na gceithre rian
Ós cionn a chinn beidh scríofa an chúis, mar ghoid ón nduine gan fhios an ghiúis
I gcás ná tiocfadh an spreas chun t'áraigh, go raibh dá choimhdeacht de shíor mo ráite: fuacht le fán gan díon 'na chomhair; go mbuaile an phláigh an mealltóir; gan bonn a ceathair dá shaoltacht istigh ná amuigh le féachaint
An uile dhíomua guím dá chrá; a cheann le fána is in aghaidh gach ard, ar nós an diabhail in ardghaoith; go raibh dá chiapadh ag slóigh sí; a ré nuair thiocfaidh nárbh fhada; go dtí an t-am, réim gach galair, go dtaga gan mhoill anabhuinn stiúir síos go giall ag tabhairt cúrsa na mírial dh'eagla sosa d'fháil ansúd, raghaidh gnuig Liútar asteach san dún, mar a bhfaighidh méadú gach mírún; súiste Oscair go daorphléascach, le fonn gach buille dá ghéarchéasadh; tráth brúifear ansin a chuiripe amach raghaidh do chuireadh ní miste atharach, ag tabhairt cuntais go dtí an ló ina dtabharfar breath na léirshlógh
Do Dhiarmaid Álainn Mac Fhlannchaí Faobhar is áiteamh do rinneadh im' láthair an chéad mhí 'Shamhradh, Le Diarmaid Álainn ó Loch na Ceártan is dubh do dhearbhaigh, Ar a ndearnthas, ó aimsir Phádraig, de leabhra dearga Is ar a rinneadh sa Róimh ó bhliain a dó de chulathaibh aifrinn
Carn aoiligh bhí le hais an tí aige bhí go han-mhaith, De réir eolais is finné comharsan ná déanfa' ain-cheart
Bhí last báid ann go trom tábhachtach agus é tairbheach
'S is mór go mb'fhearr é ná aoileach stábla idir dhá gheata istigh
Bhí duilleabhar daraí, coll is glasdraíon, is bláth an aitinn ann; Raithneach fhíorghlas, féar is foinse, lóch is feamnach, Aoileach stábla, chruinníodh Máire go ró-an-mhoch, I ndiaidh chapall na gcomharsan, ar na bóithre, 'teacht ón margadh
D'fhinné mhóráin thairg Uilliam Ó Colmáin, punt is daichead air, Chum leapacha teo do dhéanfadh só do chríochaibh Banba
Dá bhfaigheadh sé é ba mhór a réim is ba rócheannasach
Do bhuailfeadh sé ar a raibh dá cheird as siúd go hAlbain
Mar do bhí an botún, 'na chomhair sa chinniúin, níor bhac sé an tairgsin, Gan a bhreith anonn leis go Baile na Cúirte, gurab ann ab fhearra leis, Go gcuirfeadh na potátaí i mbarra gach ardchlaí amach a garrathaibh
'S go mbeadh fear na ndeachún ag fáil flagún ó lucht a gceannaithe
Fuair sé comhairle éirí go rómhoch is a tharrang le capallaibh
d'imigh sé an bóthar i measc a chomharsan ar lorg eachra, Nó gur tharlaigh foireann an bháid air ná raibh ar mhaithe leis
Mar bhíodar le chéile santach bréagach do rinneadar margadh
d'fhinné Bhríde is mhórán daoine is Uilliam Mhic Coitir thoir, Crúsca bríomhar de dhúlionn cíordhubh as corp an bharaille Ba mhór mar shóltas, fara píosa feola is anlann cnaisteanna, Do bheirfeadh Diarmaid Álainn d'fhoireann an bháid sin i gcomhair a chreachaithe
Adúirt an máta go ciúintais náireach, réad dob annamh leis, Go ngeobhadh sé timpeall do cheann na tíre 's do Phointe an Bharraigh thoir; Go socródh compás, ar Charraig an Ghrianáin, i gcóir na farraige
Is go rachadh den tseol sin go béal Trá Móire, 's go mbuailfeadh talamh ann
Adúirt an captaein, ba mhór caithréim, go raibh sin aistreach
Imeacht an vage sin timpeall Éireann gan poinn tairbhe; Go ngeobhadh an cóngar, do dhruim an phóirt soir, gan scáth ná eagla
Is go mbuailfeadh an t-árthach darna mhárach san Leacain Ghairbh thoir
Ag gluaiseacht dóibh sin, le togha córach, gan stoirm gan eagla
Ach uireaspa tionscail, do bhain don chúpla, ná raibh beannaithe
Do bhuail an t-árthach talamh is tráigh, is d'fhan ar an aiste sin, Fé shúil an áirse, 's a clab in airde, ar feadh naoi seachtaine, Nó go ndearna ceo is connadh dóite dá cuid earra orthu
Go raibh sé 'na sheó acu ar fuaid bóithre, is cúinní marshanna, Gach aon chomharsa, dá raibh i gcóngar, ag déanamh magaidh fé, Is tá Diarmaid Álainn de dhroim tí is áite, 's is mór an eachtra é
Ar an abhar sin ní páipéar falsa is cóir do tharrac dóibh, Ach ordú rómhaith do rachas i bhfórsa gan scáth ná eagla, Ar a mbeith Tapee is Clayton, Ross is Taylor, Moore is Parkinson, Agus maoir an Mhéara, na daoine céanna, ná glacfadh breabanna
Cuardaíg dúinn iad tríd an dúthaigh go Ros Ó gCairbre; Ó Chiarraí timpeall, ná fágaíg coill ann, ná cuais carraige
Timpeall Éireann go Cuan Bhinn Éadair 's go Cluain Tairbh leis; Baile Átha Cliath láimh leis trí gach lána, poll is achrann
Cuiríg a dtuairisc ar gach cuallacht suas go Ceatharlach; Agus go Durlas trí gach cúinne, agus scairt achrainn
Go Carraig na Siúire, má thugadar rúid ann, le haonchorp eagla; Nó go Port Láirge, ar lorg árthaigh, chum dul go Sagsana
Cuardaíg romhaibh iad suas chun Eochaille trí gach cladaraigh
Is dar ndóigh cuardaíg Droichead na Tuaraí - ná déanaíg dearmad
Gheobhaidh sibh na cladhairí, isna failltí, cois na farraige
Nó i mbothán Raidhrí ar talamh Cheidhlí i gcnoc an Leath-throigh
Nuair do gheobhaidh sibh, an dá stróinse, bídís ceangailte, Le cóir corda ar gach aon orlach, ó chluais go haltanaibh, Go dtabharthaí láithreach, chum Séamas Bearnach ar a n-aitheantas, An giúistís cumhachtach 'nar mór é 'eolas is ná fuil an-cheart, Go dtabhraid sásamh, do Dhiarmaid Álainn, 'tá 'ndeireadh an anama
A éigse fheasach fhíoreolach, éistíg le haoir an ardbhúiste bhundúnaigh
bolg féir fleascaigh, agus gad boilg boidichín, ruathaire reatha póirsí, sleasaire treasca dea-chuire, taistealach gach tábhairne, fiacal ar síoról dríodar caca na bhfíorlómach, scraiste bléanlom gacha cóisireach agus foghadóir gach botha
an sruimile sramach sraothartach garbh gréiscithe gortach gardraoite, súmaire dríbe d'eascair as críonláib Éireann le' ráitear Seáinín Rua Ó hEachiarainn
Gidh ea, fuaireamairne amach ó lucht inste na scéal agus ó lucht na leabhar, méid na tarcaisne tug an Seán réamhráite d'fholaibh bochta fíoruaisle Uíbh Mócuille agus mar an gcéanna go mbíonn sé ag daoirsiú agus ag ardach a bhfeirmeach beag ar chlannaibh scológ agus lábánach
Ag seo údarás fé láimh Sheáin na Ráithíneach chum gach báille dá bhfuil sa Mhumhain breith air agus a thabhairt dom' láthairse mar a bhfuilim im' chathair agus im' chathaoir bhreithiúnais i gCairthe na bhFear
Gaige gruama spreallach stuacach Seáinín Rua na Léige
Míolach ceartach ríceach reatha straoille bradach éithigh
Síol na bhfleascach, síolrach bodach daoiste caca créachtach
Lóiste dúnsa, lómach tútach, óinmhid ghiuncach mhéiscreach
Rothaire reatha, stollaire an bhrama, slogaire smeartha
Fualtán fuailtí stuacard guagach cruanid
Priocaire an chreacháin, druingire an bhotháin, sruimile spriosáin fuafar
Donán cruachas bochtán truamhail maolbhreac
A scornain scaoileas tóirse gaoithe bhreos na mílte i ndaorbhroid
Conablach goirgeach, ó dtig boltanas, tréna chogansach craosach
Seáinín róleamh, fuath na gcomharsan, fuaid gan treoir, gan éifeacht
Caimiteán coimhtheach d'eascair táiríseal, d'aicme ghráin chíordhubh chréimtheach
Is réic mar chluinim, Seán smeirle gliogair, táiréifid buile in éide
Duaircghin dearóil, cuaille fonóid' truaille bithbhróin bréantais
Madra deannaigh, scramaire salach callaire cleasach gréisceach
Gaige gruama spreallach suaite, Seáinín Rua na Léige
BARÁNTAS AN PHOCÁIN Contae fearannghlas ró-álainn Chiarraí ré Séamas Ó Fiachtain do léitheoirí na gaoisdháimhe seo san gcontae roimráite
Whereas do tharlaigh cúis uaill-chruacháis trualéim agus fíoratuirse dom ar an seachtú lá déag den mhíosa August le cinniúin an-chuimhneach mhór-lotaiteach thubaisteach thuirseach dhubhach thrioblóideach thruamhéileach iongantach éagsamhail alta cruachneá agus lonfheoil mo thrualorgan do thrombhrúdh, do lánbhascadh, do mhilleadh, do lot, do dhianchréachtadh agus do ghrodleonadh go cian díleighiste trí mhioscaí mhífhoirtiúnach mhí-ádmharach bhithbhuartha bréanphocáin choimhthigh mhallaithe do bhí ag imeacht trí thriúchaibh ina ainmhí ghráiniúil dhíobhálach ghangaideach fhuafar dhamáisteach gharbhfhéasógach agus é ag gluaiseacht re fíor-ainteasaíocht raithíochta ionas go gcuirfeadh músbholadh a ghearreireabaill, agus na mball eile ná hainmníthear, i laigíbh agus i dtáimhnéalaibh neach ar bith do bheadh i ngiorracht acra fearainn dó
Do bhí ag rangás agus ag pocáil go huallach fíoréadrom nó go ráinig go Gort Curaon, míle ó Lios Tuathail siar insan chontae roimráite, áit ar bhuail borb-bhuille colgfhíochmhar brostaitheach namhadach géarnimhneach dá ramharadhairc orm féin, do thuar dom an toirmeasc roimráite
Dá bhrí sin ag seo fógra ceartúdarásach daoibh, in ainm na héigse, á chur léircheangailte oraibhse, agus ar gach aon díbh, leis an meon so chum dianlorgaireachta agus leathanchuardaithe do dhéanamh go cruinndúthrachtach i ngach caladh agus aonach, ina bhfuil amhras nó tuarascbháil agaibh an pocán so do bheith ar feadh mórthimpeall na contae céanna; agus má gabhtar libh sa líon san é daorcheangaltar agus cruachuibhrítear libh é go doscaoilte go dtugthaoi dhom' láthairse é go gceartaítear é do réir na dlí
Chum sin do dhéanamh ag seo ordú diongbhálta daoibh, tabhartha fám' láimh an treas lá den mhíosa September san bhliain de Aois Chríost 1775
Chum gach constábla, ard agus íseal, san chontae roimráite, agus go speisialta chum P
Gh
agus a chúntóirí: Is fíor go bhfuaireas sceimhle is cruatan, a dhaoine m'anama
Do líon de ghuais mo chroí is de bhuairt do chloífeas sealad mé
Anfhochain dhubhach bhocht mharafach thúirseach shín fá chara orm, Le smagaide fealltach srathaire amplach coimhtheach airceasach
Creim is táire fuair fear álainn in Inse fhearannghlas
Bréanghabhar cnápach á mhilleadh is á thnáthadh le fíorchalmacht
Cath ródhuaiseach thugas le dualphoc gan aon mhearthall, Do theilg anuas ar talamh go cruaidh mé ar tí mo mharaithe
Scéal te náireach, é le háireamh, do réir mar mheastar dom: Smagaide pocáin dom' chur i gcruachás le méid 'acmhainne
Do rinneadh mo dhíobháil ná bígí ag béadán le haon tarcaisne
Do bhéarfaidh muineál righin an phocáin díol mo mhasla dom
Mo lorga leonadh - is dona an sceol dom é le haithris
Tubaiste is ciach air i bhfoirm an diabhail; do bhí an poc mallaithe
Do thraochfadh Ájax an laoch láidir úd is do threascarfadh
Is Hector álainn mar Phriámus is úr do leagfadh coirp
Ní sheasódh Caesar ná Oscar tréan ag tabhairt catha dó
Is is beag mar iongnadh daoibh mar thurnaigh mise in anbhroid
Is fearrde an tír 'na mbeidh sé tnaoith ann gan aon dearmad
Déanfaidh cullóid do gach foltóir arna gcasfar é
Power is order go lom fém' láimhse do gach teachtaire, Thabharfaidh cuaird, ar feadh na tuatha, i ndiaigh an gharbhphoic
A Phocáin choimhthigh, mhaslaithigh mhilltigh, is tú do chealg mé
Ní fhágfad leadhb má gheibhim greim ort gonuig fiú an mhagairle
Aitchim gach fáidhfhear, ó Ghaillimh go Gáille, do scríobhfadh ranna ceart Dáimh is cléirigh, baird is éigse, is cruinn an eagna: Cuiríg triúr agus duine i ngach cúil, 'na dhiaigh dá cheangal dom, Do thabharfaidh chúghamsa ar bhun dúide an fia fearba
Rachaidh go luaimneach scathadh den fhoireann so ag déanamh gazetting, Is ag fógairt dualgais do pé suaircfhear chuirfidh fá dhaingean é
Déanfaidh a chlíothrach do mhórán críocha maoin is tairbhe
a righinleatharach
de nach call d'insint insan aiste seo
lán mar sparán airgid
de le linn a leagaithe
Déanfaidh a sheithe díon ar bhaitheas a gcinn do mhórán eagailsibh
Contae Chorcaí le Dáiví de Barra, ollamh et éigsean i ngutha tuaipliseacha baothchiallacha an chontae roimheráite
Dobheirim fios fáthúil agus nótas údarásach dom' chomharsain agus dom' lucht leanúna, agus do gach fear cumainn lenarab uch mé, agus fós d'ollamhaibh agus d'éigse na tíre: Go bhfuilim buartha trua seangchliabhach le haghaidh na Nollag de dhroim beartaí bradach truaillithe spadánta do thug amus san oíche i gcúil iargúil atá i bhfogas dom' thigh chum tairbhe et úsáide na cistean, agus gur ghoid suim áirithe, gan tairbhe ina n-áireamh, de chrannaibh tuídithe crua tiubhdhuilleacha den bheatha ladharaigh uanta ar a nglaonn uaisle agus daoine galánta coleworth nó flower of vegitables
Agus ós dom féin atá a dhíth, is ná braithim aon ar tí mo chabhartha, tabharfad barántas le haghaidh a chuardaigh i ndóigh go gcuirfinn cumaoine orm féin agus ar an ndúiche 'na bhfuilim ag tabhairt an bhradaire chum leorghnímh agus solais: Mar atá go dtáinig aréir cois m'árais i gcúil bhí leasaithe, Le feamnaigh trágha is aoileach stábla, - bhí aol is gainimh air, An beartaí suarach de bhradaí bhuartha le croí bhí cealgach
Is ghoid 'na mhála, mo chuid cabáiste do bhí róthaitneamhach
Greadadh ar na peelers is maith do dhíolaim leo gan tairbhe, Ach codladh san oíche is slogadh na dí dhe sháil gach baraille
Is é maith a ghníd dúinn: thánadar timcheall is rugadh arm leo
'S an madra bhíodh ag faire ár dtí ní foláir a bheith ceangailte
Ní bheadh leo spleáchas d'aon chonstábla, don fhear tá 'bhfarraid dom, An fear toghaí láidir 'na nglaotar gnáthach Risteard Mhac Gearailt
"Imigh, a shárfhir, glac liom páirt, tóg béatar bata leat
Is beir mo bharántas daingean id' láimh mar dhíon chum seasaimh dhuit
Cuardaigh seomraí poill is póirsí is faoi thóin gach leapa acu
Bris is réab is srac ó chéile iad go ró-acmhainneach
Cuardaigh botháin is bris na corcáin is ladharáil anairthe
Ná fág cupóg ar a dtóin ná billeog ar a dtaoibh i ganfhios duit
Ná fág poll circe ná cróitín muice ná cúinne garbhchnoic, Díg ná puathais ná cúinne ruaitigh 'na mbeadh cré dhearg ann
Do choiscéim tóg, go cruinn le fórsa, is má thír in' aice sin, Mar dhiallait nua, faoi mharcach mómhrach, do bheadh sé a' cnagarnaigh
Ná fág cumar, ná poll uisce, ná díg leasaithe, Ná cruaichín móna is na cuirceoga 'na mbeadh beacha iontu
Bris gach suíste gheobhair cois na grísce, ar a suíd mná seascaire
Is má chír satchel mhór ar a dtaoibh ná póca, cuir do lapa orthu
Má gheibhir tátal in aon áit air is urusa é aithne
Do bhí sé bán mar chiarsúir lawn 'na mbeadh roinnt sneachtaigh air, Is fáth an gháire 'na ghnúis de ghnáth mar scoilt a barra aige
Is má thagair taoibh leis beidh sé ag gíogadh mar bheadh sé ag freagairt duit
Má thíonn cóbach, treasna an róid leat, 'na mbeadh béal smeartha aige, Tabhair fogha ded' mhórstaf, 'na chlab le fórsa go bun a charabaill
Tabhair rop nó dhó dhe i bpoll a thóna ach ná bí ar mearthall
Nuair gheabha' sé an ghaoth ná bí ar a chaoi nó is deimhin go leagfaidh thú
Is beartaí séithligh, de bhradaí caorach, atá ró-easmailteach, 'Na bhfuil a phluc scólta, ó alpadh feola, is ó ól gach dradarnaigh, Do cheap gur nócht dhó béile sóil do bheadh bog sochaite aige, Le smior is smúsach is crobh 'luaithreach, do bhíonn san ranga acu
Is aon is dóigh liom, tá 'déanamh dó dhíom, is rug mo lachain leis: Iad 'sciobadh dhen linn lá Domhnaigh is daoine ag éisteacht aifrinn
Má chuireann sé roímhe orm casadh arís go raibh a loirgne cnagaithe, Is go raibh mothall a chinn 'na stothallach chríon, le fíorghá aiscithe
Má gheibhir an súbhaire, staith is brúigh é is tabhair é ceangailte, Go bhfeasam a chúis, is go gcuiream air cúirt, i ndíol ár sladaithe
Más maslaithe í 'chlú cuirfeam é anonn san áit ná casfadh sé
Nó bainfeam go dlúth dhe, díograis mionn, gan goid faid mhairfeadh sé
Toirbhearta fám' láimh an 7ú lá déag de Dheasrán 1823
Dáiví de Barra
Ar bhfáil barántais dom ó Dháiví de Barra chum a chuid cabáiste agus lachan a chuardach, agus ó phointeálais ormsa seach aon duine eile sa dúiche, is duit nach miste sin, óir ní spárálfad mo bhróga ná mo chosa go gcaithfead go glúine iad; agus ní spárálfad mo shláinte an fad bheas aon lúth ionam; ní spárálfad mo theanga acht ag síorchur a dtuairisc go dtugad an bithiúnach ceangailte id' láthair, nó caillfead an t-anam leis
Ag so an barántas daingean láidir agus seo mé ag gluaiseacht, Ar lorg an chabáiste goideadh ó Dháiví, agus a lachain uaisle
Do thug ón Spáinn iad; ba mhór le háireamh gach paiste dá ngruaga
A gcuid clúimh bhí dearg i gcumasc thaitnimh buí bán is uaithne
Cuardód an paróiste uair nó dhó dóibh is timpeall na gcuanta
Cuardód na comharsain sul rachad tar m'eolas go gcuirfead a dtuairisc
Ar ngabháil an róid dom, theangmhaigh liom ógbhean, is dúirt liom gluaiseacht
d'fhreagras í den chomhrá chaoin gur oir sí go mór dom
Adúirt sí as m'ainm: "an ndeachais go tigh Raithil nó a' rinnis é chuardach
Atá na comharsain aige creachta ag goid uathu i ganfhios is ag gabháil leastuaidh díobh
Goideann sé na caoirigh is lachain ón linn agus garbhthoir mhóra
Goideann sé an anairt is braitlíní geala is tá an baile aige suaite " Do ritheas go tapa go ndeachas go tigh Raithil is do rinneas é chuardach
An tan chuas-sa tar tarsaigh, do phreab sé ina sheasamh is d'fhiafraigh créad do bhí uaimse
Adúrtsa á fhreagairt go raibh mo bharántas daingean is go gcaithfinn é chuardach
Is do shás mo staf bata siar chun na leapa is gach cúinne eile fuaireas
Do fuaireas na lachain i bpoll insa bhalla is na garbhthoir mhóra
Is do chuas go dtí Raithil go ndéanfainn é cheangal is go dtabharfainn é suas duit
Do bhain sé chum reatha soir chum an Daingin is bharra Dhún Guairne, Go Cluain Molt an mharcaigh is go Tulaigh an airm is go hEochaill do chuamair
Is do chuamair den stáir sin, soir go Port Láirge is go Contae Loch Garman; Contae an Rí do ghabhamar tríd, agus go Contae na Gaillimhe
Contae Bhaile Áth Cliath do leanas 'na dhiaidh is go Contae Cheatharlach
Trí Chontae na Mí do chasas aníos chum Contae Luimnigh
Níor fhágas gleann ná coill gan é thiomáint tríd is trí gach garbhchnoc
I mBaile Mhistéala, thánag taobh leis, is dúrt leis seasamh dom
Do thóg sé a lámh is do chaith sé speár liom, is chuir an-ghearradh ionam
Do thiteas láithreach óir bhí sé láidir is bhuail sé daingean mé
Do chrom ar mé chiceáil, lena dhá sháil, gur bhris trí easna ionam
Gur fhág sé sínte gan tapa ná brí mé is gur chruinnigh an baile chúgham
d'imigh sé chum siúil uaim tríd an dúiche is ní fios cá stadfar leis
Is ar n-éirí im' shuí dhom, d'fhéachas im' thimpeall, is ní fheadar cá leanfainn é
d'imíos don stáir sin chum Cinn tSáile is chum Bráid an Chalaidh siar
Is do fuaireas bád ceangailte ar thráigh is sheolas chun farraige
Do chuas gan mhoill go hOileán Spíc is chuardaíos gach daingean dó
Do chuardaíos an Cóbh is an tOileán Mór is Cúirt an Bharraigh dó
Chuardaíos an tOileán Meánach trína lár siar is ní bhfuaireas amharc air
Is Oileáin Fóite, chuardaíos seó dhe mar bhí sé achrannach
Oileán Thomáis Uí Fhloinn, do chuardaíos tríd, is Oiléan Moghlaise thiar
An tOileán Beag, do chuardaíos dó agus Baile an Bhallanaigh
Ar mo chasadh don stáir sin Droichead an Oileáin dom do bhuail umam seanduine, 'Na shuí ar shuíste ar bruach na díge is é ag briseadh carraigeach'
d'fhiafraíos féin de chomhrá séimh de, an bhfeaca sé an Raithileach
Is é freagra dúirt sé liom drochmhúinte: "don diabhal a bhfeaca-sa é"
"Do bhí dhá bhata aige is é camashalach is loirgne fada aige
Do bhí a ghlúine ag camadh is ag lúbadh is iad ag cnagarnaigh
Do bhí leathadh 'na ghabhal is leagadh 'na dhrom is tóin mhór fhairsing air
Do bhí píosa buid as bun a choirp is togha na magairle
Bhí a chliabh clúmhach ar dhath an tsúigh is muineál gearra aige
Do bhí féasóg liath trína ghiall is í gan bearradh de
Bhí dhá mhala dhubha is féachaint bunscionn is drannadh madra air
Do bhí 'shrón leathan is cnopóg ar a barra mar bheadh sceachaill mhór
Do bhí a cheann mór groí ar dhath an fhraoigh, is hata beag leathair air
Is ná haithneofá an stróinse ag gabháil an ród má ghaibh sé le seachtain ann"
"Níl fiche nóimint ó ghabh sé an ród siar is teangmhóidh tú i gCorcaigh leis " Ritheas go meidhreach go Gleann Maighre is chuardaíos na Bricils dó
Chuardaíos Shandon Street suas is ard an Gheata Nua agus Bóthar na Blarnan
Chuardaíos fá thuirse, bun Ghabhal an Spurra, gach cúinne is lána
Chuardaíos go ceart Léitrim amach is Youghal Lane dó
Ghabhas an Droichead Nua isteach, 's an tSráid Mhór ó dheas, gur chuardaíos Cove Lane dó
Do chuardaíos go ceart an South Mall, agus Shitten Lane dhó
d'imíos ag rith trí Parliament Bridge is chuardaíos Barrack Hill go léir dhó
Do chuardaíos na Flags agus an Leathan ó dheas agus an Change dhó
Níor fhágas aon tigh i Lána na gCócairí 'stigh féachaint an raibh sé ar dinnéar ann, Chuardaíos an Seamblas Mór, is chum an phríosúin ó thuaidh, is na céanna go léir dhó
Gur fhásc orm tart, is bhí mo phócasa lag, ní raibh ach leathréal ann
Do thuigeas gur mhaith dhom cnagaire grog, chum mo scornach a réiteach, Is do chuas-sa isteach go tigh Sign an Black Cock chum go bhfachainn an méid sin
Cé chífinn ach an Raithil 's a phíopa aige á tharraingt is é sínte ar a thraosta
Do ghlaos-sa ar an ngarda bhí i gceann an lána is do thánadar go léir chúgham
Do shíneas mo bharántas gonuig an Sargent chum é cheangal le téid dhom, Chum go mbéarfainn é i láthair an Bharraigh sin Dháiví go Dún Ghleanna Ó Léithe
Gurab é sin do chuid cabáiste agus a bithiúnach id' láthair is cuir coiste go daor air
Fáilte Dháiví roimh an gConstábla agus Triail an Bhrá
Dé bheatha id' shláinte ós tú an fear grámhar nár ghlac breabanna
Do rinnis an cuardach bíodh gur chruaidh é d'fhonn na maitheasa
Cá bhfuil an brá so, tugais im' láthair
lig dom amharc air, Go bhfeasad a chúis nó an é bhí ciontach i ngoid na beatha uaim
Adúirt an brá: "A chara na dáimhe is deimhin gur fearra liom, Teacht id' láthair, ná bheith dom' cháible ag fear nach cara dhom; Is duine bocht tréith mé cráite ón saol do rinn ródhealbh mé
Is ní ceart díom dóigh do dhéanamh ar ndóigh chum grinn ná tarcaisne
Do bhí roinnt chabáiste agam im' mhála, do thug bean chneasta dhom, Mar chúnamh tís, i gcóir na saoire, dom' scata leanbh bocht
Cé gurb ainnis mé im' shlí, ní ghoidim aon ní is i dtaobh na lachan sin, Do cuireadh mé i dtabharthas leo chum cabhrach d'fháil don teachtaire
Is an fear so láithreach in ainm constábla do thug mé ceangailte, Ná creid a ráite, gaige bleagaird, is tá róchealgach; Má briseadh a chnámha, ag titim sa tsráid, ó shíoról dramanna, Is gur ag iarraidh cuairde, staitheadh a ghruaig de, i measc na straipeanna " Adúirt Risteard: "A scrogaire ghránna, adúirís cheana liom Go dtugas m'éitheach
Ach thugais féin é is is fíor a n-abraim
Gach ní adúrtsa i láthair cúirte, is deimhin beidh dearfa
Go bhfaighead corda an réitigh ar do scornaigh féithligh d'fhonn do thachtaithe " Adúirt Dáiví: "Is cruaidh an cás atá id' choinne, a cheatharnaigh
Is tabharfad ar láimh thú, suas don gharda, go gcuirid i gcarcair thú
Um Fhéil' Phádraig gheobhair triail do cháis idir trí ceathrair
Is ó ghiúistís álainn na wige báine ná déanfaidh bladar leat
Ar an abhar sin, tógaim mo pheann im' dhóid is scríobhaim leat mittimus Chum seighleora an phríosúin nua atá thuas ag feitheamh riot
Mar Cerberus cúthail beidh sé súgach leat sa mhullach air
Is nuair gheabhaidh 'na dhún tú Is deimhneach liúm nach baol go rithfir uaidh " Dáiví de Barra
Bunasdó an 6ú lá fichead de Dheasrán 1823
BARÁNTAS SHEÁIN DE FAOIT
Mar atá gur dhearbhaigh Dáiví de Barra
Ag so dearbhú agus faisnéis Sheámais Uí Anluain im' láthairse gur tharlaigh i dtigh taoisigh den dúiche mar ar theangmhaigh le leacaire leatharmhangach crosfhiaclach cneasriabhach corpghránna lagioscadach camloirgneach garbh-chrúbach risa ráitear Seán de Faoit mar ar mheas le fothrom mealbhóg agus le gáróid chainte, agus fós le héagosc is le forlámhas is le faobhair chleithe a phas agus a ghairm eolais do bhaint den fhíoraon mhacánta
Séamas Ó hAnluain
Agus is dá dhearbhadh sin atá an barántas mar leanas: Mar atá gur dhearbhaigh, go dlúth i m'aicese, ciúinfhear carthanach na snasaibhghlórtha, An title rachmais so is deimhin gur gearradh dhó, chum feidhm is ratha ar na seangheocaigh
Gur tharla srathaire, na málaí leathair leis an Faoiteach easmartlach, na mealbhóga
Gur shíl go gaisceamhail, brí a bhata bhig, a bhreeze 's a bheatha 'bhaint den fharaire fhónta
Scaoinse scramaire tá millteach mallaithe, nar líofa a ladar ann gach garbhlóta
Ó Bhríd go farraige, tá luí a phaidire, 'fáil im le heagla, is greamaibh feola
Níl caoinbhean mharthanach dá mbíonn ar 'aithne ná tíonn an bladaire le seanghlórtha, Ag maíomh a bheartanna, 's a ghníomhartha maitheasa, is gach ní acu á tharraingt as a bheannaibh chlóca
Bíonn an plíoma bacaigh so 'cur draíocht is agartha, ar na daoine dalla so, ná braitheann eolas, Ag maíomh gach ainnire nar líon a mheadar dhó bheith síos go daingean ina phaidir sóchais
Bíonn fós an raga so ar gach pósadh 'á n-abarthar ón gCóf go hAiriglinn is go sleasaibh Móire, Faoin gclár ag sracaireacht, na gcnámh ón madra, is gach árthach smeartha ar bith dá gcuiridís thórstu
Mnaoi dís ag faire air, cois claí agus failleannaibh i ndígibh garbhchnoic is camabhóithre
An caoinfhear carthanach, Ó Céitinn calma, is Ó Finn seasmhach 'narb ainm Eogan, An scaoinse smalaire, má thíonn 'bhur dtaisteal libh, gan mhoill é ceanglaíg le daingeanchorda
Is go fíochmhar tairringíg a chaincín smearthadhubh, go dtí go drannadhphus, le garbhfhórsa
So síos a mharcanna, gan mhoill go dearfa: bíonn binn leis ceangailte 'na gcarnann stór léi
I bpoill na sionnacha, ní baol go rachaidh sé; bíonn druinn 'na sheasamh air is leathadh mór fé
Bíonn go seasmhach cois tí gach tabhairne 's a phíp dá searradh aige, ag faire ar dhoirse
Ní leomhfaidh gasra ná dís dá n-abrainn dul choíche i ganfhios dó, i dtigh ná 'bpóirse
Gach caoinfhear carthanach do chífidh feasta é ná bíodh ar mearthall cad is cóir dó: Go santach ceangladh a cheann 's a chreatalach, i dteannta mharafach, le garbhrópa
A mheill fachaim leasaithe, le doirnibh daingeana, le feidhm é tairringíg, i bhfarraid domhsa
'S is deimhin gurab aiteas libh, mar leidhbfead leatharach an phleidhce bacaigh so de dheasca a ghnótha
Aitchimse gach faraire le dréacht is dán, Is go dearfa na bacaigh so ná réann le Seán, Bhur ngatha bíodh in achrann go tréan 'na bhráid, Is staithíg é is tairringíg le scléip is gáir
Do réir ordú Éadbhaird de Nógla
aon de bhreathúnaibh na héigse idir Chorca Mhór Mumhan et Oileán Chiarraí et fós san réim dhírigh ó Chumar glantsruthánach na Caillí go Cathair Dhúna hIasc mar aon le mórchuaird Éireann go huile
Whereas go dtáinig Seán meanmnach maiseach modhúil mín meidhreach mórálach Ó Muláin, ógbhuinneán béasach bithbhuach maille le grásaibh Dé agus le gnáthghreann a chomharsan agus a ghnáthghaol le sagartaibh déarcúla daonnachtacha dea-shamplacha ó iarthar Mhúscraí go barra Chontae Luimnigh, gur dhearbhaigh ar mhóide an leabhair dhiaga go dtáinig d'ionsaí a theaghlaigh atá ar bhéal bóthair, tráth éigin, ní fiosach créad an uair, de ló nó d' oíche, buigiún bog, bodach breallach bolgfhairsing béalcham, gan mhodh gan bhéasa, gan Bhéarla gan rince, acht sg siúl dúichí agus ag luí istigh ar bhochtánaibh neamhthuigseanacha ina shirriam teallaigh i leith gurab údar is mac léinn é: Gur ghoid ón mbuinneán rialta réamhráite leabhrán líofa na solasbhriathra maille re glanGhaeilge, teagasc diachta et fionnachta, et faisnéis is friotal na bhfealsóntaithe, et gach ní chuim oideachais don óg don ársa et don aosta ó chláirín na leanbh gus an bhfoclóir, et fós ó chluiche púirín go bás duine, maille re seanchas na hÉireann ó theacht na díleann go teacht an dara hAnraí; agus seanchas na hÉireann ar dtús
Inis Ealga, Inis Ír, Inis Fáil, Inis na Sinardhacht, Muicinis, dá ngoirthear san mBéarla Ireland, Hibernia, Scotia, Fódhla, Banba agus Éire; agus dá n-éis uile, Oileán na Naomh; agus fós tuarascbháil gach drong do shealbhaigh Éire ón dílinn go sealbhas Gall, mar atá Partlánus, Néimidius, Fómharaigh ón Afraic, Fir Bolg, Tuatha Dé Danann, Clanna Míleadh; Lochlannaigh do ghabháil ceannas na hÉireann trí huaire; ar dtúis Tuirgéisius an tíoránach agus a bhuíon gur scriosadh iad uile le Maolsheachlainn; an dara feacht Siothrach mac Amhlaoibhe le Ceallachán Caisil, agus le Cinnéide mac Lorcáin; agus an treas feacht le Brian Bóirimhe i gCluain Tairbh; agus seanchas na hÉireann do ghairm isteach i gcomhairle na dtrí mblian eile le hOllamh Fódhla
aon ardrí os cionn fhichead de Chlanna Míleadh; agus an té do cheap malartú armas d'uaislibh na hÉireann go ginearálta
Do bhí de bhua ag an leabhar so go leigheasfadh millteoireacht aosáin riabhacha, brionglóid, múisiúin, briollóga, léana agus mearbhall, míghreann i mnáibh troma, i lagmhnáibh uaisle, i mnáibh aosta, i maighdeanaibh, agus fós teagasc agus treoir do lagmháistiríbh scoile, do scoláiríbh bochta, do bhodcheathrannachaibh, do phasandraibh, do ghiollaíbh con, do shratharaíbh tíre bhíonn gan d'fháil bheatha acu acht oíche anseo et eadartha ansiúd
Más aon díobh so, nó cibé duine ar bith do ghoid an leabhar so, cuirim 'na dhiaidh i gceann gach mallacht do chuireadh i ndiaigh chaipión Uilliam Brún: Mallacht Mhorrison ó Chúil an Fheadáin, agus má tá Cúil gan Feadán aige, mar aon le bean Thomáis Buitléir; Éamann Rúibí Webb ón SeanChaisleán; Wise ón Doire; Donnchadh Ramhar ón nDripseach; Conchubhar ó Liain; mallacht mhná Sheáin Laifin et mar aon leis sin na horduithe diana so mar leanas: Mo bharántas dian ar Charránach crua, mar leannán ag triall, go ceartlár gach tuath, ó Dhriseáin aniar go Port Láirge an chuain, Is ó Chruacháin na liag don Churráith ó thuaidh
Gach clochán gach cliath gach polláir gach puais ó Dhollán na srian go Siolán na mbruach, ar dtiomáint 'na dhiaigh go forránta luath go trosáilte ag triall tar leachtánaibh crua
Gach cosán gach gort gach cnocán gach scairt, gach portán gach port, gach leachtán gach leacht, gach lochán gach loch, gach creagán gach scailp, gach caisleán gach cnoc, gach stacán gach craig
I gcuasaibh gach tor, i gcuardaibh thar lear, in uaigneas gach cnoc, i bpluaisibh gach craig, faoi scuabadh na sop, i dtuairim na dtreas, gach puaithis gach scoilt, ó thuaidh is ó dheas
Ó Dhún glan na Séad go Léitroim soir, ó chiumhais Chnoic an Éin go Céim Chlainne Lir, ó bhoird Locha Léin go Binn Éadair 'na rith, is ó Dhurlas na gcraobh go Léimibh na gCon
Ó Ghuirtín na Stuac go Páirtín na Sruth, ó chois Laoi na gcuan go Craig Chlíona an lis, ó Ghort Inse Guaire ar fad síos go muir, gach coigríoch in bhur ruaig go faithibh Tí Ghuil
I dtaithí gach ród 's a bhforaois gach gleann, gach gadaí do gheobhair, cuir fó choistibh go lom; ná scar choíche leo gan solaoid ba throm, go dtachtfuíor i gcorda an drochghníomhach cam
Gach stollaire bocht lochartha do gheobhaidh an tslí 'S i mbrollachaibh na bpoibileach gur mhór a mhaíomh, Más foistineach san ropaireacht an stócach buí Go molaimse dhó folascrios an chorda chaoil
Cú chosanta ná loirgeadh ná fóirithint gaoil, Tabharthas ná bronnathar don chomhairle dhlí; Ní cosmhail sin gur fortacht duit a bhfórsa caoin, Go gcoiscithear ó thoirbheart a sceolbhach bhuí
Gach doillitheach ba bhronnathach ar chóbach díobh, In bhur bhfochairse más foistineach an sórt so thíos, Guím coisgithear a bholg san ar bord is aíocht, Is lomathar i gcorraghad i gcóir na slí
Ná gabhaig ón té sin plé ná abhcóideacht, An fallaitheach éachtach éadrom anghlórach, Ach gabhaig mo réir is daor an fealsónta Gan aiseaig i dtéid in éiric 'fheallghnótha
Ceangal Screadaíg ó chroí a bhuíon do chluin an méid seo, Ar bhanaltra an AoinMhic trínne ar croich do céasadh, Ar í sheachaint go fíor de shíor ar choirthe daora 'S an té do scríbh é, guígig flaitheas Dé dhó
Finis
Ag seo barántas Eoghain Uí Chomhraí i ndiaidh rachta tí scoile do goideadh uaidh
Mo ghearán cruaidh mo bhuairt mo bhrónsa
Mo dhíomá buan chum fuascailt domhsa Mar táim am' luascadh i gcruatan róghoirt Cráite i nguais, gan suan, gan sóchas
Ba thláith mé am' ruagadh ar fuaid na mbóithre, Am' charnadh i gcuasaibh uaigneach brónach, Gan áras buan, gan cuan chum stróireacht Tar fán gan tuairim buachaill bó 'gam
Níl cliar ná tiarna riamh ar m'eolas Sáirfhear fial ná biatach meonach Ardghin diaga ag riail paróiste Ná cnápach ciar d'fhuil riabhach Mhic Lóbais, Nár lámhaigh stiall de rian mo dhóide, Ar bhánbhrat liamh go niamhacht gleoite; I mbláth nó 'mbriathar Dia sea bhreoigh sinn; 'S i ráite ciansliocht Ghliaigh mhic Scóta
Níor ghráigh aon spriata riamh 'n tsórtsa, Gnás ná triall lucht riartha an eolais; 'S mo chrá
má d'fhéadfas iamh ná góbhail leo, Go dtarla i gCliath Chill Fhiarach cóir dhom
Seo an áit nár iadar riamh a ndoirse, Ar fhánach riain ná ar dhianbhocht breoite, Acht fáilte 's riar gach mian le cóir mhaith, álmhach iarla ar aíocht nuair gheobhadh ann
Dob áthas cléibh leo aon dem' shórtsa, 'Trácht 'na ngaobhar chum léinn do sheoladh, Ar scáile niamhdha, ar réim is nóite, I gcás gach céim dá n-aosaibh óga
Mo thásc is léir gur scéinn tar teorainn, Tráth ar éifeacht céille 's córa, In ardMhagh Craobha, saora an eolais, Dá bharr gur aontaigh tréad go leor mé
A haithle an scéil sin b'éigean domhsa, Áras caomh fionnaolda 'thógaint, A d'fhágfadh saorghlan réidh a ndóthaint Is áit leathchéad gan éinne 'góbhail leis
Níor fhás in Éirinn shéanmhar fhódghlas, Aon stát ná aon chríoch caomh san Eoraip, An Áifric féin nó san Asia mhór thoir, Ná aon áit san tsaol aon ghéag comh mór leis
Ní nár dom féin a léamh dom' chomharsa, An tráth nár chraobhach préamhach' móra, A mbláth go séimhghlan saor bileogach, Lán de scéimh na gléghas' óga
Tan bádh le chéile an saol 's a shlóite, Ach amháin an méid sin d'aontas Nóah 'S é a d'fhág an tréantuile éachtmhar mór san, Ar lár fá thaobh poirt sléibhe na móna
Cás mo chléibh
's mo chréacht gan fóirithint; Táim dá éagmais créimtheach scólta, I mbothán gaofar fé anfhorlann Ard gach sceirde ar thaobh an bhóthair
'Ardmhic Dé fuair péin gan teora, I gcás sliocht Éabha 'shaoradh ó mhórbhruid, Méadaighse an scéal so 's méad m'éagóra, Is sásamh daor bain féin den chóbach
Iarraim 's glaoim tú, 'aon Mhic Comhachtaigh, Grá gach n-aon tú, is éist lem' ghlórtha, Ardaigh béim ded' ghéig go cróga, Is fág gan léim gan réim gan treoir é
Guím go cruaidh thú, 'Uain ghil ghlórmhair, Scaoil gach buairt is guais is brón air; Díbir uaidh gach tuar compordach, Is bíodh gach uair na sluaite deor leis
Guím gach uair chúghat suas gach nóimint, Sceimhle is ruaig 's luanscrios leonta air, Guím díth buan is scuardach dhreoite air, Treighid is luas gan trua go deo air
Screadaim arís le caoighoirt deor ort, Aitchim fó thrí shuíomh do mhórlot, Scaipeadh ar a thíos gan buín gan bólacht, Leagadh agus leíghe gan leígheas gan fóir air
Peannaid is pian is ciach go leor air, Galar 'na chliabh 's diachair fós air, Cnapa agus fiaradh liaithe is mórchrith, Dalladh ina dhiaidh 's iarsma srón' air
Anachain riabhach na bliana nua air, Eascaine chian ó chliar na Rómha air, Fearg ag Dia leis, 's an diabhal dá phógadh, 'S Peadar go dian ag iamh na ndoirse
Guím go cráite ár is tóir air, 'S tinte plá gach lá dá scóladh; Guím é ar lár 's gan fáil é thógaint, 'S guím croch ard 'na dheáigh dó 's cróchar
Feallaire fola 'gus crochaire an chorda, Shlad mo thigh scoile go fogas dom' chomharsa; Mallacht an phobail go follas dá sheoladh I mbealach 's i gconair an donais faid beo é, Go follas an stollaire bhreoigh mé, 'S deireadh na bhfocal ar glothar 'na scornain, Oiread le hochtar go cothrom den bhrón air, 'S gan leithead mo stoca air dá chosaint ón gcorda
Far a bhfuil ráite a chairde, is rún liom, Faire agus garda láidir lúbach, Ag ceapadh chum ráis trí lár na dúiche 'S a gceannas barántais láncheart dlúth leo
Goirim captaon gan séan nó gó ar bith; Bheirimse saor do Shéamas Óg é; Lieutenant Keane, mar aon leis seolaim, Is fiche fear gléasta in éide comhraic
Ceapaíg mar chúrsa ar dtús Cill Fhiarach, Leathan is cúng is gach cúinne riamh de, d'aisce go dlúth fó chúig más mian libh, Ar eagla an sprionla úd 'bheith ar iarraidh ann
Tugaígse ruaig is cuardach rómhaith, I mBaile na Cluaise 's gluastar fós libh, As sin anuas go luath le fórsa, Don Bhaile Dubh buailíg go cruaidh na bóithre
Arís gan dearmad, gabhaig gan chairde, Trí Ghort Eagailse 's Baile na Páirce, Sceinníg tarsna go tapa más áil libh, Tríd an dTearmainn, 's labharaíg dána ann
Bíodh nach aicme iad tá in easpa smutánaibh, Bíonn sruthghadaithe eatarthu i ngnáthaimh; Scaoilíg, stracaíg, 's leagaíg le fána Tíos gach scraiste acu, nach fearamhail, fáilteach
Agus gan toirmeasc goirimse slán libh, 'S casaíg gan leisce don Doichilligh láimh libh, Gidh mheasaim ná faighthear an feillespreasán ann, Do shladfadh ná ghoidfeadh leathphéirse óm' choláiste
Leanaíg don scríb sin díreach siar libh, Go Dún Áth buí 's go Cill Chaoi na n-iascaibh; 'S measaim nach cuí díbh choíche triall ann, Gan blaiseadh na dí, 's ná bígí dian air
Muna bhfuil tuar ná tuairisc fós air, Leanaíg leastuaidh cois cuain na mórshruth; Gabhaig ar cuaird 's is dual gur cóir sin, Seal ar an bhFuathaigh, is cuardaíg leo é
Más eagal libh Tadhg, nó feidhm Mhathóna ann, Geallaim go deimhin ná raghaidh chum gleo libh; Ach leanfaidh 'n bhur gcoim trí choillte is móinte, Mo rachta go bhfaighid, nó an cladhaire thóig é
Gabhaíg arís, ní timpeall mór é, Garbhchnoic Fraoigh, Móibhín, 's gach póirse, Is as sin go hUidhill, ná moill an ród díbh; 'S cá bhfios ná faighthí greim cois Feora air
Gabhaig le fuinneamh chois uisce gach orlach, As sin go himeall Dún Lice i ngach cóngar; Is mara bhfuil tuitim aon tsionnaigh dá shórt ann, Ná stadaíg go sroicheadh libh Muileann an Ghóilín
Measaim nach miste díbh filleadh ar bhur sáil ann, Is casaíg go hionad na bhfinneChathánach; Geallaim ná ligfear chun suite sibh tráth ann, Gan blaiseadh an ghloine den mhilisbhiotáille
Is dearbh go gcuirfidh an fhoireann soghrách so Teachtaire soineanta libhse theaspánfas Fearann na droinge tá ar fán ón áit sin Is canaíg le cumann gan mioscais céad slán leo
Taistealaíg tráth gach ard darb eol díbh, Leaba agus áras gnáth aon stróinse; As sin gach ard go tráigh Chill Chróna, Leanaíg an rás trí lár na móna air
Muna bhfuil teastas ná eachtra fós air, Gabhaig gan eagal cois calaithe is feorann, As sin go dtagair gan mhairg gan leonadh Isteach go Dún Atha is ná glacaíg leathsceol ann, Gan colann is baitheas do ghearradh 's do strócadh, Stolladh agus masla do thabhairt go mór dóibh; Stollaíg is stracaíg go talamh gach seomra Lochta agus leaba 'na mbraithfear gur dóigh é
Gabhaig gan spás aichearr gach cóngair, As sin go ceárta Sheáin de hÓra; Geallaim go bhfaighidh sibh arán is feoil uaidh, Is baraille lán le tál 'n bhur ngeolbhach
Ná fágaíg tráth bothán gan spiúnadh, Ón dtráigh go hÁth an Ghalláin gan súchas Is má tá i ndán ná fágfar iontu é, Is gearr uaibh trácht go lár Fhurúrach
Ní foláir nó tá an leannán cinniúnach, Is an stáig gan aird le fáil 'n bhur gcúrsa; Má tá, gan spás, faighíg lámh ar urla; Is lán a chnámh de chnáib air dúbail
Tugaíg an séithleach baoth so chúghamsa, Ceangailte ar théid is glaofad cúirt air; Caithfidh sé géilleadh is staonadh dhúinne, Is seasamh go n-éistfear plé na cúise
Is gairid, is léir, go nglaofar jury, Is rachaid le chéile ag déanamh cúinse; Caithfid le héifeacht, a réir na n-údar, 'S is dearbh gur daor tar éis na mionn é
Glacfadsa réim is céim breithiún air, Is seachtain long day gan bhréag ní thabharfad; Leagfad mo mhéar le héigean dúthracht, Is fairis mo shéala ar an execution
Beidh anfa cléibh is séideadh 's múchadh air, Ar fhaicsin na téide is aoirde an chrúca; Bainfear le héifeacht scéal gan amhras As an reacaire bréan do léirchleacht ampla
Tá seisear ón éag is dosaon ón sciúirse, Ag Lieutenant Keane tar éis a shiúlta; Is do bheirim an créice do réir an chúinse, Má fheicim go ndéanfaidh féin urrús air
Ach caithfidh, más féidir, trí gach cúrsa, Mo rachta go héasca léigean chúghamsa
Lash is seacht gcéad le faobhar sciúirse, Leagfar dá éis ó bhléin go cúl air
Cuirfead fó gheasaibh é seasamh seacht nDomhnach, Nochtaithe i bpearsain, ar bhaitheas an Teampaill, Cuirfead seacht ngarbhchailleacha 'gus slabhra Acu ar a chadairne, is stracadh go lom air
Bainfead gan dearmad, mala 'gus cluais de, Is scriosfad dá bhallaibh an leathar le cuaille, Cuirfead dá bhearradh gach maidean Dé Luain é, Is cuirfead dos aitinn mar leaba chum suain fé
Cuirfead gan dearmad artha na bpiast dó, Is léifead salm na mallacht 'na dhiaidh air; Cuirfead dá cheangal go daingean seacht mbliana é, In ionad an easpaig nár chleacht a bheith fialmhar
Ó Phádraig gabhaig mo leathanphas saor go suairc
Contae Luimnigh mar aon re mórchuaird Éireann go huile etc
Ag so saorchead sonaí le sítheoltacht do Phádraig uasal Ó Conaill chum siúil agus síorimeachta ar feadh poiblíocha prinsiopálta an phrímhchreidimh in Éirinn réamhráite i measc uaisle, triatha, taoiseacha, agus tánaistí éigse eagnacha agus ollún, mar aon le gach Críostaí carthanach coinsiasach ó san amach, re toil Dé, féachain re súile na trócaire agus na truamhéile air féin agus ar a cheathrar dílleachtaithe, re cúnamh clúdaithe do fháil dóibh dá gcaomhnadh ar ghalar ghríofa ghrodgháifeach na gaoithe gailshíonach goimhiúla gargfhaobhracha an gharg-gheimhridh, agus bhéarfaidh a bhuí sin mar is dual le Dia mór na n-uilechumhacht, mar aon ris an gcúirt ainglí
Tabhartha faoim' láimh an treas lá de Shamhain san mbliain d'Aois Chríost 1765
Ó Phádraig gabhaig mo leabhanphas saor go suairc, Ins gach áit a ngeabhaidh i mbailte poirt Éireann uais, Go brách dá chabhair dá chasnamh is dá chaomhnadh buan Gan bhá gan bhascadh gan mhairg gan bhaol gan bhuairt
Buairt ná aithis ná tagaradh aon don fhear; Ba mhór a chaithis fé rachmas an tsaoghail seal; Níor chruaidh a ghreamanna, is feasach nár dhaor a bhreith, Gur bhuail an ainnise le dearbhthoil Dé ina theach
Teach flatha nó taoisigh díbh 'na stadfaidh ar cuairt, Go geanamhail bíodh gach saoi le taise is le trua, Cum fairsinge bídh agus dí agus leapa chum suain, Dom' gharbhfhear Ghaolach ghrinn gan ghangaid gan ghruaim
Gruaim ná doicheall ná cloistear le héigse an ghrinn Roimh stuaire an bhrollaigh ghil mhogallaigh bhéasaigh bhinn, Go buacach bronnaitheach gach ollamh glan éasca bíodh Nó is buan ár ngutha dá gcoscairt go daor fá chíos
Tháinig gearán
Do Dhonnchadh Ó Néill do chaill a bhróga ag teacht ó Chorcaigh
Tháinig gearán chugam ón Oileán i dtús na seachtaine
Ó dhuine dá ngéillfinn do réir a bhréithre ná fuil aincheart, Buachaill tréitheach den fhíorfhuil Ghaelach d'uaisle Banba
Donnchadh Ó Néill, is ainm don té úd; ag so mar dhearbhaigh: Ar aonach Chorcaí, níorbh fhéidir lochtaí, d'fháil ina mhargadh
Cheannaigh sé pumpaí ar mhaithibh na dúthaí 's ní fáth reacaireacht'
Bhíodar gleoite, cumtha córach díonmhar tairbheach
Is do réir mar chuala ba mhór a dtuairisc i dtaobh a maitheasa
Do bhí a mboinn 's a sála de leathar Spáinneach gan aon dearmad
'S a n-uachtar dlúithmhín, de sheithe fhionnlaoigh do bhí leasaithe
Ba ghreanta na stropaí, bhí 'na mbrollaí, gan fuíoll ceartaithe
Ba mhaise chum búclaí, 'cheangal i dtiúin díobh, i gcomhair lae an oireachtais
Ní reacaire éithigh de ghréasaí Gaelach do rinne a gceapadh dhó, Ná fear stracshúl, na leathar gan leasú, do bheadh ar margadh, Ach ceardaí greadhnach ó lár na Fraince ná raibh air pairilis
Sé do ghlanfhuaigh le meanaidh de ghealchruaidh gach aon lasca acu
Do bhí sé an lá sin go róshásta mar do fuair margadh
Chuaigh sé in áras, mar a raibh scáth air is shuigh cois baraille
Do ghlaoigh a chomharsain, dís nó dhó acu, go rócharthanach
d'itheadar spóla, d'ól a dhóthain, is ní rinne ragairne
Do ghluais ar aonach, ar lomshaothar, a' triall chum baile dhó
Is níor tharlaigh aon duine air dhéanfadh léan dó nó gur theangmhaigh leis An captaen, an té nárbh fhearrde é do chur an artha dhó, Chum dul don Ghleann síos go tigh hAnraí, mar do bhí an ainnise air
Do bhain le fórsa, an fear dá bhóthar, 's ní ar mhaithe leis
Do ghlaoigh a chomharsain, Éire is Eoghanacht, an réad nárbh annamh leis
Ba leathan gach slugóg, dá dtíodh in' uchtóig, siar 'na charball
Ba mhór í a chullóid, ag ithe bhullóg 's a slugadh dramanna
Ag seo breis cuntais, do réir údar, ar a thuilleadh dá imeachtaibh; Is cad ba chríoch dóibh i ndeireadh na hoíche nuair do scaipeadar
Do caitheadh an captaen, dá mhéid a chaithréim, de dhroim balla isteach
Is d'fhan san áit sin 's a thóin in airde, go rug an mhaidean air
Sé críoch na n-éachta, brí na scéalta, is túis na hainnise, Gur imigh na bróga, is nach fios cén stróinse lenar ghabhadar
Mar is duine Conchúr ná raibh Críostúil ó fhág sé a bhanaltra
Ní haon díchúis é chur sa phríosún go ceann chúig seachtaine
Tá Donnchadh i gcruachás, dá lomadh ag an uafás, ní dob annamh ris
Gur iomdha cuasán fochma 'gus fuachtán tá dá ndeascaibh air, Ó cailleadh ar anaird, leathar an chineáil, bhí rómharthanach, d'ardódh intinn am an rince - réad ba chleachtadh ris
An Barántas
Ag so ordú láidir díbhse láithreach anois chum cuardaigh, Ann gach áitreabh dá bhfuil ón áit seo soir go Tuaraigh, Agus an lán sin, chum Baile Uí Bhráthar, 's anoir chun Cluana, Go Caladh Rátha go Cionn tSáile is cois na gcuanta
Atáid daoine I gCloch na Coillte 'na bhfuil amhras
Is tagaíg timpeall, ar feadh na tíre chum na Bandan
Ceapaim an tslí dhíbh, do shleasaibh na bhFiaraí, chum Magh Chromtha
Táid bithiúnaigh, i mBaile Bhuirne, mar a mbíodh Colthurst
'Niar trí Mhuisire má bhíonn tuirse oraibh, ní haistear díbh glaoch ann
Caithíg oíche, i dtigh an taoisigh, Donnchadh Mac Éamainn, Mar a bhfaighe sibh rídháil, ime agus aráin, is mórán féile, Mar a bhfaighidh Labhrás, lán an tsiogáin, nuair thé' dá n-éileamh
Síos arís libh go Cluain Míne, agus go Mala libh
Ná leanaíg an bóthar, ach gabhaig an cóngar, chun Móin Ainmne
'Bé agaibh is túisce go B'lá' Úla, gheobhaidh sé caladh ann
'S ná déanaíg dearmhad dul go Gleannmhair cé tá sé aistreach
Aduaidh arís libh, lom gach dírigh, chum an chuaille; 'S i nGleann an Phréacháin, ná fágaíg bothán, ann gan cuardach
Tagaíg timpeall, lom gach dírigh, chum tí Thaidhg an Ghaortha
Do gheobaidh sibh cineál, ó Bhríd Ní Risteaird ach dul dá féachain
Tá lucht fuadaigh, i dtigh na scuaibe, is bíd go minic ann
Déanaíg cuardach, is cuiríg tuairisc, ar gach nduine acu
Mar is ann d'fhág Conchúr an gearrán cruthúil in éiric buisinne; Ama agus súgán, srathar is fáscán, le togha trucaile
Ní cúrsaí deimhin é, ach má gheibhidh sibh, fáth ná amhras Ar óg ná críonna, d'fhear ná 'mhnaoi acu, beiríg thall air
Tugaíg a gcorpán go Corcaigh na gcaisleán, is ceangal na gcaol air
Go mbiaid na spreasáin, fé chuing sealáin, againn dá ndaoradh
Críoch
BARÁNTAS AN CHÁNA Míle seacht gcéad sé dheich agus a naoi, le trí agus a cúig ceart d'aois Mhic Dé, ar thaitneamh na gréine, an fichiú lá de shamhradh: Tháinig im' láthair fear galánta do bhí insa dúthaigh, Nach ainnis a cheard, is maiseach a cháil, is grinn 's is múinte
Cia hé féin ach Ó Cinnéide, an cine nár chráite; Garraíodóir séimh ag Seoirse Lake in imeall na sráide
Do mhionnaigh go lom nár mhiste dhó labhairt go seasmhach dána
Ar bheatha na naomh do dhearbhaigh sé gur goideadh a chána
Buinneán geal coll, gan cnap gan dronn, a d'fhás go díreach, Gan chuan gan cham gan stuaic gan beann gan ard gan íseal
Réidhghas sámh de dhath dob álainn aerach aoibhinn
Éide phláta déanta de phrás mhaith ar an dtaobh thíos de
Dá bhrí seo, a Bhaitéar, is díot do ním féin ardchonstábla
Atá tú luaithléir mearchroíoch aintréan fearúil rábach
Atá tú eolgach cliste leonda lúithmhear láidir
Is puinn do dhóthain, agad fád' chomhair féin, le haghaidh t'fhritheoilte
Freagair is tarrthaighse, a Phipeardaigh, atá tú cróga
Beir barántas, faoi mo dheasláimh leat scríofa i gcóir cheart, Líonta láidir i bhfoclaibh dána i ndlí cheart Sheoirse
Má theastaíonn uait cúnamh glaoighse chúgat an bhuíon is eol duit
Seachain Bartley; fág ag baile é i gcuiric na móna
Ná beir leat é, do ghlacfadh sé breab is gheabhadh sé thórstu
Glaoig ar an Sítheach, is preabaire líofa é mallaithe óg mear
Buailíg síos le taobh na taoide is cois na feorann
Beir leat garda, seasmhach láidir, in airm 's in éide
Cuartaigh cois calaithe ná glac eagla, geallaim nach baol duit
Imigh ansúd, go Daingean Uí Chúise, tar imeall na sléibhte
Ar do ghabháil trí Chiarraí do gheabhair gan fiafraí, oineach is féile
Do réir mar chualas, is flaithiúil suairc gach nduine isna réim sin, Gan doicheall ná gruaim, roimh fhearaibh an tslua mar aithrisid céadta
Cuartaigh leat an Tuath laisteas ar fad go dté tú Go Corca na gcuan, is gan a thuairisc, ná cas ar aon chor
Cuartaigh go dlúth ar fuaid na long is insna bádaibh, Ar eagla é dhul go NuaShagsana nó go Gibralter
Ní foláir duit pas chun dul isteach go fort Chinn tSáile
Tá gunnaí móra, is arm Sheoirse, i bhfórsa ann láidir
Siúil gach aonach ar fuaid na hÉireann, is cuartaigh dlúth iad
Ar eagla plé ná achrann scléipe tabhair an sword leat
Atáid na hUltaigh coirpe stollta, danartha láidir
Beir blunderbus trom leat, piostail is holstair chum murdail más gá duit
Cuartaigh go doimhin dó ar fuaid na Laighneach is tuaith na gConnachtach
Buail lastáll trí Chontae an Chláir cí gurb ann do rugadh mé
Labhair go séimh leo; tá togha laoch ann, stollta coirpe, Dá mba tú aonmhac rí na Gréige, ná tabharfadh urraim duit
Ná fág pórsa, siléar ná seomra, in do shiúlta, Ná cuartóidh tú ar fheabhas na Fódhla, tré chroídhúthracht
Bris le fórsa glas gach comhra, dá gcur as amhras
Má thigeann aon óigbhean, ag déanamh stró dhuit, téire chúichi
Cuartaigh go haithrinneach, gach tuath is gach baile poirt, i gclár na hÉireann
Ar eagla an dearmaid, bí anso ag baile chum rás Ráth Caola
Má gheibhir eatarthu, an cladhaire mallaithe, do shantaigh an séad so, A bhaill go gcreaplam, béarfam scannal dhó is náire shaolta
Stoithfeam a shúsán, déanfam é sciúrsáil trí lá margaidh
Greadfam a chliathán, 's a dhá shlinneán, le togha leathracha
Ní fhágfaimid puinn, ó ard a chinn, den fheoil go talamh air
Nár fhóire Críost, ná fós na naoimh, ná cumhachta flaitheas air
Cuirfeam geoch bhrád, air le fórsáil, chum a thachtaithe
Ceangail a dhá láimh, le gad leamháin, síos dá throitheachaibh
Fáisc an téad chnáibe ar a phíopán go daor damanta
Streachail id' dheabhaidh trí lár na habhann é mar ba madra
Tarraing aníos gan anam as Daoil é ach amháin ná slogfadh sé
Cuir salann is neantóg, isteach 'na loit bheo mar bharr dochair air
Scríob le cárta, a chlí 's a tharr, is ná fág tochas air
Scaoil 'na shómpla ar fuaid na gcomharsan, 'na chorpán lomartha é
Ceangail go lom é ar phocaide gabhair is beartán aitinn faoi, Nó trasna ar mhiúile atá thoir ag Munsail ós í is mallaithe
Luítear na gadhair leis, scaoiltear ar aghaidh é go dté go Acheron
Is béarfaidh Cháron, trasna 'na bhád é, má gheibheann leathphingin
Scaoiltear an taismeartach síos go Tartarus ar sodar drig Pluto Go cuibhrithe ceangailte, fá dhaoirse dhamanta, ag obair do dheamhnaibh
Beidh súiste ag Oscar ag rúscadh an chruit aige, dhéanfas ramhar é
Is fágtar eatarthu é, i bpáirt le Tantalus, go lá an chuntais
An Ceangal
Gan chuntas beidh sciúrsaí nimhe le faobhar, Ag naoi gcúpla de dheamhnaibh dá ghreadadh ar gach taobh, Idir gach cúil is cúinne ar fuaid ifrinn daoir, Nó go múintear an scrúile i gcaitheamh a shaoil
Foircheann
Ag seo barántas bunúsach bríomhar buanchumhachtach uaimse chum na n-uasal inár ndiaidh um an reathaire ráiméiseach dá ngoirthear Dónall Ó hEachiarainn agus gach radaire raidéiseach eile dá shamhailt do ghabháil agus do chur i ngéibhinn le bású go haibéil in íoc na n-iolcheard do leanaid go mailíseach ag mealladh na n-uasal neamhaireach go coitcheann
Aodh Buí Mac Cruitín cct
Tháinig im' láthair iomad dem' chairdibh is droing den tírse Ag déanamh gearáin go ndearnadh ár ndíobháil insa gcríchse
Go bhfuil trudaire de dhroim tubaiste ag déanamh uaille, Dá rá mar aitheasc go bhfuair teagasc ó na suadhaibh, Is go bhfuil eolach insna códaibh is insa tseanchas
An ní nach dual don ghillín ghuagach do chloígh le feamachas
Níl ó Bhéarra go Binn Éadair áit nár chuartaigh I ngioll ar arán d'fháil ar rabháin do ghoid nó d'fhuadaigh
Níl rann ná amhrán dogheibh ar seachrán ar feadh na cóige, Nach tug an spreasán do lucht antláis in am póite
Adeir an radaire nách fuil aiste ar bith dár chan eolach, Nach bhfuil aigesean cidh tá easpaitheach insa tsórt san
Adeir an fuad so gan fios uama an roinn dírigh, Go ndéanfadh aistí, lena chleasaíocht do thriath tíre
Is fíor gur uras dó bheith go sutalach ó d'éag draoithe, Is gur beag tuigseanach líonmhar againne i measc ár mbíobhadh
An méid tá eolach insa chóige ní thig dá láthair, Ach téid ar chóisir i measc deorach gan fios ábhair
Ansin is dóigh go bhfaighidh a dhóchain líon a mhála
Is go gcuirfidh geoin as mar gach geocach mar dhíol sa tsáith sin
Ag so aistí an fhódóir ag fastaím feadh na críche Go dtáinig chugainne mar dhall goinithe go lár na tíre
Dá bhrí sin cuirimse ar uaisle ár bhfoirinne a thabhairt im' láthair
Is cuirfid an ní so le ceart dlí 'nois mar chóir bháis air
Mara n-éalaí an truán téiglí nó dul san fharraige, Nó dul i ngleannta ag iarraidh teannta nó i gcuas carraige, Ag so faoim' láimhse ordú láidir chuim na n-uasal: É do ghabháil, an scoigín seachráin, gan fios ná fuaradh
Cuirim na triatha, Tadhg is Piaras, Brian is Séamas, Ag ruagadh an chleasaí, gus na hEannaí ina mbeith baol air
Cuirim ar Phroinsias i bpéin a choinsias ródaibh Luimnigh; Triath Ó gCoileáin, dó is díobháil má ligeann ruthag leis
A Mhic Giolla Riabhaigh, A Chonchúir, iarraim ort gan faillí, Ná codailse choíche, gan faire gach oíche ar na hEannaí
A Dhónaill ghrámhair, cosain an t-áth sin, Droichead Uí Bhriain dom, Is do gheobhair cúnamh Thoirdhealbhaigh shúgaigh is tuilleadh má iarrair
A Sheoin Ringrós do chleachtas dea-nós freagair gan guasacht
Cuirim tré ansacht Inis Cealltrach, Is Cill Da Lua ort
A Shéamais ghreannmhair, aire do d'aimsear is bí go fuadrach
Beir leat sraithbhuíon timpeall chailcthí Mhuintir Bhruadair
A Thomáis m'anama ná déin dearmad ród an Chroisín, Ar do phriacail nó rithfidh an fia thort tré pholl coinín
A Shéamais Crafton, déinse gastacht, a chroí gan fallás
Cuirim go cinnte ort ródaibh Inse is Cill Bhreacáin
A Robuic 's a Dhónaill cosnaigíse ród Corra Fine sin
Súitear cannaí ar an sladaí ann gach ionad libh
Chugad a Thoirdhealbhaigh, cosain an taobh san 'Bhaile Uí Bheacháin dom
Nó rithfidh an radaire de dhroim carraige i gcom seanbháid
A Mhíchíl mo chroí, bíodh ort an tslí go hInse na Caorach
Nó rachaidh an gealtán ó Shliabh Calláin siar go Léim ort, Bí ró-aireach is cuir uait faire a shaoi, a Shéarlais
Fágaim cumhdach na gcuan gcúng san siar go Léim ort, A Sheáin uasail Uí Mhaoil Ruana is ar do chliamhain; Oraibh is córach Ard Rinn Fóidre is faire na n-iarthar
A dhá Thomás ná déiníg fallás acht coimeád cruaidh libh Ar an bhfear doghla; bíodh Carraig an Chabhla' is an Aill Rua oraibh
A Shéarlais dhílis glaoig leat Stíobhna is cosnaíg na hoileáin, d'eagla an tsíofra de ló nó d'oíche d'imeacht tar coimeád
A Sheáin Uí Icí atá mo mhuinín, a shaoi gan aon locht, Nach ligfir an sruthaire ins na slite sin do rith ná léim thort
Sibhse a mhuintir chumhdaíos cinnte na cuir faoi chosán, Ar ór ná airgead ná lige an bealach leis gan é ghabháil
Dobhéarsa luaghacht don té is luaithe chuirfeas greim air
Má ligthear a rás leis go hUíbh Ráthach ní bhfaigheam feidhm air
Is fearr a mharú nó a shlí 'cheartú ná bheith beo dhó
Is muna dtaga faoi riaghail faoi cheann bliana, ná tabhair níos mó dhó
Ag so cairde má tá sásta teacht faoi riaghail
Nó is daor a chúinse dá mbeadh giúistís aige mar fhiadhain
A Fhogharach riabhach do hiadh ó sholas an lae, Do chiorrfadh mo chiall an fhiaile ag folcadh do ghné
Ó chaillis do thriath ná hiarr bheith sona led' ré Is Donnchadh fial do thiarna Ó Lochlainn i gcré
Foircheann
Ataoim buartha i m'aigne is suaite ar mearthall dubhach gan labhartha in éifeacht
Gan suan ach srathaibh go buan óm' dhearcaibh lem' ghrua go talamh in éineacht
Ón uair do dhearcas-sa i nduain Uí Sheachnasaigh shuairc an faraire léannta, Monuar gur cailleadh leis tuairim ranna trí shuathadh dramanna is daorphuins
Gidh suarach tagartha trua Mhaoilsheachlainn in uaim is in aiste na Gaeilge
Ní dual go rachaidh gan cuardach geallaim gidh luaim go searbh mar véarsa
Níl suadh ná sagart ná druadh san gcathair do chuala teacht ar an éacht sin, Gan uaill ag tafann ar Uan n-aingeal a bhuairt do scaipeadh go héasca
Sin uaimse pas ag an mbuachaill maiseamhail muarga mear, an Ruiséalach, Chum gluaiseacht feasta go luath san mbealach go buacach baramhail éadrom
Is pé tuata ghreamaigh nó fuair sa lathaigh le scuabadh i ganfhios na dréachta, De stuaic a bhaithis faoin Luan is neasa beidh cluas nó mala aige Séamas
Níl cuan ná calaithe ar fuaid na Banba ó bhruach an Daingin go hÉirne, Cuas i gcarraig, ná tuar goirt bhranair i mbuaic ná 'mbarra chnoc sléibhe, Cluain ná garraithe, cruach in ainbhfios ar an gcruaghas seasmhach séimhghlic, Ná tuama fanatic nua do athraigh stua is reachtaibh an AonMhic
San gcuairt ní fearra leis tua chum treascair ná cuaille is bachall den chaoldair Le tuargan treascair mar Thuathal Teachtmhar le fuaim is fearg ar faobhar
San ruaig sin measaim nár mhór dó spaga is luach an leanna gan éileamh
Is gur suairc do chaithfeadh gan gruaim ar bhailigh le cruas an creachaire Déamar
Gan uamhain aitchim air bualadh an bealach re ruathar reatha go Maothail
Tré Thuath an Reanna gan duar go Gaillimh is go Tuaim cidh fada óna chéile
Is dual go gcasfaidh aduaidh go fearannGhort Ghuaire an ghaisce is na féile
Is i dTuamhain is feasach go mór a ghradam ag uaisle gaithleanna is cléirigh
Den chuardach leanadh ar luas tar Seanainn gan dua go sleasaibh Chnoic Gréine
Is ar Luan go Caiseal na slua is na salm is go Cluain gheal Meala na ngréithre
San bhfuadar casfar lem' ghruagach greanta pé fuaid nó amaid do léan sibh
'S gan stuaim do bhradaigh an duain óm' charaid 's é 'nguais 'na heaspa re tréimhse
Do thuarfainn peannaid le fuarma thabhairt dó suas ag faiche na ndaorchroch
'S gan trua na spearacha fuara 'ghearradh dhe ag uachtar altaibh a chaolchos
Na guaille 'sracadh dhe, 'nuas le teanachair fual is aiseag dá chaochadh
Agus buarach ceangailte crua mar charabhat nua ar gach magairle méith ris
Contae Chiarraí le hEoin Hasset ardsirriam na Contae réimhráite
Ar mbeith do shagart áirithe dárbh ainm Aonghas ar aonach Dhaingin Uí Chúise i gContae Chiarraí ionar cheannaigh sé coileach, agus ag dearcadh 'na thimcheall do chonairc seirbhíseach airdsirriam na dútha, dárbha ainm Séamas Ua Síobharráin, ar ar aisc, ar bheith dó ag filleadh abhaile ón aonach, an t-éan d'fhágáil ag a lannchumhdaí, mar bhá a n-árais i ngrod dá chéile
Ach d'éis an aonaigh, ar rochtain a dhúna don tsagart, mar nach bhfuair an t-éan, scríobhann litir antlásach gus an airdsirriam ag gearán an éagóra d'imir Mac Uí Shíobharráin air
Ris sin tugann an sirriam a bharántas le gabháil Mhic Uí Shíobharráin ar an modh so: Whereas Aeneas fáithchliste sagart cráifeach Críostaithe Do theacht inniu dom' láthairse le gearán cáis is fírinne: Gur cheannaigh coileach dárshleachta dá chearcaibh sráide is tí bhaile, Ba bhréatha scread is bláithmhaise, baic le scáil gach líondatha
Tug sé caogad mínscilling ar an éan dob aoibhinn cúilbhrice
Do sciob síofra é go draíochtaithe ó aonach chinn na dúiche-se
Bhí gá dá shamhailt d'áirithe, coileach screadtha is dúiscithe, Do bheith in aire ar shámhchodladh i dtráth gach easpairturnaithe
M'ordú díbhse, ar an ábhar sin, a bháillí stáit mo chúirte-se, Déanaíg cuartú sáirshlite 'na dhiaidh le díograis dúthrachta, Ná fágbhaíg sagart tuarastail, dá bhfuil in bhur bhfuarmáil, Gan scíos an éin so d'fuadachain d'fhógairt dóibh 'na bpoibleachán
Gluaistear libh le húdarás, A Eibhlín ard 'níon Uallacháin, Siobhán fhada an scúilleacháin, is gach bean dá sórt den tsluamhionnán
Ná fágbhaíg lios ná síchnocán, 'na gcluinfí glór ná gliongaráil Gan dul ar lorg an tSíobharráin do rinn an gníomh le plundaráil
Whatsoever cuaiseachán 'na bhfaighthí é mar thórpachán, Tugaíg libh é ar ruainseachán go gcrochad é mar dhreolacán
And for so doing d'oibreagáil seo dhíbh uaim bhur n-údarás, Faoi scríobh mo lámh le cleiteachán an lá so d'aois an Uachtaráin
Toirbhearta faoim' láimh Eoin Haiséad ó mo scríobhchaoin an 13 lá don naoú mí 1717
BARÁNTAS NA hÉIGSE
Le Seán Ó Tuama aon de phríomhbhreithiúin fhíordhleathacha na suadh-éigse
Ag so barántas ón bhfear céanna go fairsing foirleathan chum gach oifigigh uasail ollghníomhaigh bhaineas ris na gcúirt shuadhaigh, go speisialta agus go bithchinnte chum Shéamais Mhic Cinnéide Séamas Gratham agus Séamas mac Aogáin, mar aon lena lucht cabhartha ar faid agus ar foirleithne an dá chúige mhórfhairsinge mhínleathana Mumhan, chum gach mursaire meata mírúnach d'iarmhar na n-athach tuath is de dhubhriascaibh dúraigeantacha na ndaorchlann atá sna críochaibh céanna sin ag rith le rannaibh agus ag iomlat le hamhránaibh gan chead gan chomhairle ón gcúirt réamhráite, do cheangal agus do chruachuibhreach go dtigid do láthair uachtaráin na cúirte céanna go Baile an Fhantaigh i gContae Luimnigh, mar a bhfaighid fios riala ranna agus reachta san dteangain ghaoisbhriathraigh ghlaineolaigh Gaeilge mar aon le peannaidí pianghonta pionóis, dá gcrádh, dá gcéasadh, dá gciorrbhadh, agus dá gcnámhghearradh muna ndéinid leorghníomh láithreach ina lochtaibh
Agus fós ní ba foláir dóibh éiricí troma agus cáincheannach cumasach crobhscaoilte thabhairt d'abhcóidí agus d'aighneasóirí na cúirte ionas go ndéanfaidís argamhaint acmhainneach agus abhcóideacht iongantach ilbhuach ar a son re ndéanamh síocháin dóibh
Gur do dhearbhadh na nithe sin atá an barántas so síos: Whereas áiteamh faobhrach fátha is a thabhairt le díogras, Tug an báille 'nniu dom' láthair fá dhearbhadh an Bhíobla: Go bhfuil triar spreas fána n-iarraidh do dhiúltaigh comhairle, Is nár lean na riala, cheap na triatha i gcúirt an eolais
Bíd fá líogaibh, go meán oíche tuilleadh dá n-antlás
Ní bhfaighid dá bharr, de thaibhreamh dána, ach seinm ar dhrantán
Má léann an smeirle véarsa Gaeilge, ar aithris uasal, Ina dhóchas féin, ní mór go ndéanfaidh, ranna agus duanta
Nuair is cruaidh dhó, is ná faigheann fuascladh tig boilg is teannta air
Glacann ar lánláimh, ranna do thácláil, is bíonn i gclampar
Is samhail le riastáil, ar mhachaire riascbháin, gach stracadh dá scríobh pinn; Marcanna is spotaí is leachta de lochtaí, ar leathadh ina líntibh
Bíonn mórchuid páipéar, fuaite ag fáiméar, i gcúil go taiscithe, Go dtaga 'na chlabhta ar maidin Dé Domhnaigh chúghainn chun aifrinn
I radharc an phobail go taibhseach toranta, suíonn ar thuartán
Mara mbí Lochlainn, Mathúin modartha, Is Tadhg an tsuasáin
Is iomdha aingréis, múta raingléis, furcó furcáin, Do léas an lóiste fá neart mórtais do Chlann Tomáis
Ní ríomh ar shuairceas saoithe is suadha, thoghaid an aicme sin, Acht an teanga Ghaeilge, is reacht na héigse, 'thabhairt ar dearmad
Dá bhrí sin fógraim, díbh go cróga, - agus sáraím Do gach constábla, siúlach sárghlic, agus dom' bháillí: Tar gach aon is cóir do Shéamas, is dá lucht cabhartha, Gach iarsma den tsórt so d'fhiach go cróga 's a dtabhairt ceangailte
Muna dtitfid go humhal, ar mhullach a nglún, nuair tiocfar dá ngabháil, Bristear a gceann, a ngoile is a ndrom, má léigid ar chrostáil
Cordaí cnáibe, ar a scornaí fáiscíg, is feidheal mhaith gadraigh Is cuir céad cruachor den téid ruainnigh faoina rathacha; Go dtagaid chun cúirte is go dtabhraid cuntas ina mbeartaibh oilc
Is go léigtear chun siúil iad, go sciomartha sciúrtha, d'éis a gceartaithe
Whereof fail not to search all places ar fad go hiarthar, Go hard Sléibhe Mis, go barr Féile, is go Dún Diamhair, Ó bhun Damhsa, go Cnoc Teamhrach, 's go Caiseal Mumhan
Siar trí Chruachain, go Sliabh Uí Luascain, 's go Cnoc Fiontain
Ná fág slí ar bith, Ard ná íseal, dóibh ná siúlfair, Go dtugtar na fualáin ceangailte ar shuasáin, chun na cúirte
Ag so ordú, fuinneamhach fórsúil, díbh fá shéala, Faoi láimh shuadha, rídháimh' uaisle, breitheamh na héigse
An Coimhcheangal
Siúil feasta an Mhumhain agus Éire Airt, Is tabhair leat chun cúirte gach éigeas ait, Gach dúrscraith nach umhal duit chum géill' 'od reacht, Is brúfam gach cúinne dá phlaosc le staic
Tabhartha faoim' láimh Seán Ó Tuama
Whereas cúigear tháinig chúghainne le hinformation, Equally sworn upon oath of declaration
Go bhfuil stuacán cuirriceach uallán do chocól éadmhar, Insa chríoch so 'déanamh mílis do na héigsibh
Seán den dá Sheán bhíonn ag máirseáil i dtimpeall Shaidhbhe
Seán gan sáiteán is ainm don chráiteán, nó cú adhairce
Diabhal dubh coiripe thriall ó ifreann chugainn le haindlí
Spriata muiniceach cliabhchlamh tubaisteach, den tslua dheamhnaí, Dár dhearbhaigh tríochad fiche agus míle laoch mear soineanta Gur de phríomhshliocht Phlútó chríonna an lionsca liodartha
Do thug an scrúile an méid sin dúchais leis ó Lucifer, Gur do na héigse nó don chléire doghníodh toirmeasc
Tig Seán Ó Bearáin chúghainn le gearán ar an gcladhaire
Gur bádh a ghearrán 's a dhá bhullán san Áth sin tSaidhbhe
Fuair sé turraing in Áth an Tulca is é ar muin lárach
Tréna ghleacaíocht chaill sé 'mharcaíocht ar an áit sin
Níor stad an fuad sin riamh dá ruathar mar do bhí an donas air
Go dtug sé cuaird ar Sheán Ó Tuama ní nár chuibhe dhó
Ar an ábhar san a bháillí an anma, m'ordú dhíbhse, Cuardaíg fairsinge, bánta is clathacha, is cuardaíg dígeach
Cuardaíg garbhchnoic coillte is carraigeach' is cuardaíg sléibhte
Is cuiríg a thuairisc insna cuantaibh i gcríochaibh Éireann
Tógaíg comharthaí de lóma an lóipín, as a dhealramh
Scuibile tútach, mursanta srúnfhliuch, agus é geancach
A chrínghlib thanaí, chíordhubh bhreacshníoch, ar mhullach a stuaice
Na mílte caisirnín, trinseach deargbhuí, tá ar a chruascroig
Atáid adharca, ag fás go taibhseach ar an gclamhlobhar
Do chaill a chluasa, níl a dtuairisc ar a chnaitcheann
Therefore fail not, in nomine regis, don't neglect to Search the traitor in all places being suspected
'Bé ar bith póirse 'na bhfaighthí an cóbach, beiríg ar chúl air; Beiríg an cladhaire ceangailte ar adhastar, chun na cúirte
Bíodh greim ar bhathas is feidheal mhaith gadraigh ar an gcnapach
When he is taken by all means show your orders
Foircheann
Contae Chorcaí le Uilliam Sionán, ceartbhreitheamh den chontae chéanna
Whereas cuntas tháinig chúghamsa gan aon mhearaí, Gur i Seandrom atá an clamhaire, Dónall Maistín
Bíonn an snamhaire ag déanamh amplaisc ar lucht ealaíon
Is beidh sé i dteannta, tréna labhartha, againn fá smacht dlí
Bíonn an dailtín, críondubh casbhuí, mar chuid mórtais, Ag déanamh rannaíocht, do lucht ealaíon, ní nár chóir dó
Clamhlobhar tútach, creatlom gúngach de shliocht Órla, Nár dhual dó ceathrú dána a athrú, ná 'chur i gcóir chirt
Ordú dílis dobheirim scríofa do gach báille: Cuardaíg díoga, gleannta coillte, agus bánta
Gibé ar bith cuasán 'na bhfaighthí an fualán, beiríg ar bhráid air
Fáiscíg cruathéad, ar an bhfuairnéal go dtige sé im' láthair
Ag so comharthaí, bheirim fós díbh ar an séithleach: Is gnáthach fuachtáin ar a chruasháil fadhb is méiscre
Bálta garbh tiugh mar chlár srathrach fána chaolspeir
Atá dhá loirgín dóite ón dtine ar an arcán créimeach
Fotharach brúidiúil, ag an scúille úd, is caolghúnga
Tá dhá eagán ar an arcán os a chionnsan
Sopcheann suasáin, ag an stuacán, mar a mbíd míola, I mullach a stuifín, do cuireadh le cipín is breacshní tríothu
Mar ghéibhim teastas air, tá sé baistithe, gan fáth amhrais
Dónall Maistín, is ainm don aircín, bhíos i Seandrom
Ná léigíg an leadaí, uaibh le faillí; beiríg ar chúl air
Tugaíg do láthair ceangailte ar thácla é
is glaotar cúirt air
Therefore spare not to search all places, ar feadh na dúiche
Radharc má geachtar air faighthear marbh é, mura mbeidh umhal díbh
An Ceangal
Níl cumar ná cúinne, clúid ná claidhe buí cré, Ná cuirfimis cú agus triúr go dtaighdfí é, Gach duine go humhal ag rúscadh an chlaidhrín bhréin, Go dtugthar ar chúl go cúirt na Ladhraí an phéist
Gach cuimide clamh gan bhlas gan puinn eolais, Ná tuigeann an reacht ba cheart do dhaoine óga, Cuirfead i nglas fá cheas an fíorlómach, Má chluinim an spreas ag screabhadh ar scríbhneoireacht
Contae Chorcaí mar aon le mórchuaird na hÉireann go huile
Le hEoghan Ó Súilleabháin
file fealsún focalcheart fáigiúil foghlamtha fíoreolach agus aon de cheartbhreithiúnaibh ná saoi-éigse san gcontae réamhráite agus Leatha Mogha mar an gcéanna
Ag so faisnéis Dhiarmada Uí Fhoghlú dom' láthairse an 29ú lá de Mhárta, míle agus seacht gcéad agus fiche bliain ar chaogaid
Arna cheartdhearbhú don fhaisnéisí seo is é a deir
an lá den mhíosa réamhráite ar mbeith dom féin ag ól agus ag aoibhneas i nGleannúir aoibhinn fhearannbhláth an Róistigh mar aon le triar ban do riacht im' dháil ó uathaibh lánmhaiseacha na RuaMhóna i gcontae Luimnigh
an iníon, an mháthair agus bean ghaoil don dias sin
Do smuain mé an iníon do cheilt ar an ndias eile agus ar mbeith dise d'aontuigsin liomsa do cheapamair ionad cinnte coinne le chéile i dtigh an fhaisnéisí réamhráite; do riacht an iníon im' dháil i ndóigh go n-éalóinnse ina diaidh; agus ní cian do bhí ann, amhail nochtann an faisnéisí so, an tan do shín ina dáil aon de phríomhchomharsana na bantrachta céanna, agus do ba phríomhrúnaí agus comhleannán dóibh sin féin, dárab comhainm Donnchadh Ó Núnáin
alltán aithiseach ainéithiúnta, agus breallsún bagarthach baothlúbach buí bolgmhór bléanfhairsing, agus ceithearnach ceannramhar cnámhársa cíordhubh clagach cuas-shúileach creatlom crosta craosfhairsing, dorcha diablaí dathghránna draíochtach damanta droch-chuntanóis, falsa falaitheach faonghníomhach, agus geocach gaigiúil gníomhdhiablaí ladhrach liosta leamhlabharthach, mursanta maíteach maothmheata, meabhlach millteach mícháileach munabrach modartha mísciamhach nathannach naimhdiúil neamheolach, pusach pioslach plámasach, rúntach reangach righinscrogallach, srathaire siúlach síorchuardach scólta scriosta scagfhiaclach, agus teallaire taibhseach tóirtéiseach dárab gnáthobair go feasach dá phríomhchomharsain bheith ag srathaireacht idir bhóthánaibh agus ag reic agus ag síordhearbhadh éithigh gan chontabhairt ag tabhairt adhnáire agus ag díol a phríomhcharad ar bhléantsáith bhídh
Dearbhann an faisnéisí seo go dtáinig an clamhchonablach so chum a thí i ndiaidh na híníne réamhráite agus gur dhearbhaigh di, ar mhóide an leabhair, gur fhógras-sa dise imeacht mar aon ris an gclúmhartach so feacht as an mbaile amach, agus go leanfainn iad um thráthnóna agus gur cheapas ionad cinnte coinne leis féin; agus leis na claondearbhthaibh sin do riacht an iníon tar a heolas leis ionas nárbh fheas di cá hard d'ardaibh an domhain ina raibh go teacht fuine neoil an tráthnóna chúchu an tan d'aithin sí go ar a dúchas féin arís, agus air sin scaras risan árracht sin agus triallas tar a hais chúghamsa gur riacht mé ionas nach feas cár ghaibh an t-ablach sin ó shin i leith
Ní bhus mó ní deir an faisnéisí so agus is dá dhearbhú sin atá an barántas so: Whereas d'áitigh aon dom' láthair inné gan tlás ar bhrí móide, Fear saorga sámhghlic, tréitheach tábhachtach, léannta lán de chruinneolas, 'Na réim go dtáinig, séithleach sárlag taomach tláth is daoichóbach
'S i gcéin 'na dháil, gur théarna' an bháb le méin bheith tráth sa tslí reomham-sa
Le bréithre pláis an smeirle ghnáis nár thaobhaigh rá na bpríomheolach, Ach éitheach gnáth is bheith claon 'na pháirt, 'na straeire fáin gan puinn fónaimh
An bhéith seo ráim, i gcéin do dháil gur éalaigh tráth ón bhfíorlóma
'S mo léan ná ráinig an cléspriosán im' chléith go ndáilfinn, díol cóir dó
Is méin liom tráth a mhéin 's a cháil, cé claon le fáil, san ríchóige, Le chéile 'thrácht, in éineacht dáin, i réim 's i rá, na bhfíoreolach: Baothlach bearrtha, baoth gan náire, smeirle smáil is straoillchóbach, Créimneach cáimeach, céasta cráite is daol dathghránna díthchomhlach
Ablach uallach, aithiseach uafar, feallaire is fuaice físeora
Conablach cuardach coirithe cluanach mursaire mórphuis míchórach
Sruimile snuadhubh silte gan fuaimint, fuinneamh ná luail sa bhfíorlóma
Scigire suarach, coirpe cuasach, cuiriceach guaireach, gnaoidhóite
Ceamalach claíoch gan aiteas 'na ghnaoi, ná tathag 'na ghníomh ar aon bhóthar
Sladaire tíre, creachaire críche is airgtheach fillbhirt íogórach
Meallaire maingchas damanta draíochtach bagarthach bruíontach dítheolach
Breillice breillsce, leabharphus ladhrach, airceasach íotmhar aoigóideach
Srathaire siúlach, suimneach súilbhreac, slibire an mhúin nach binn glórtha
Oilithreach gúngach mioscaiseach clúmhach clamhchealgach cúrsach craoisbheolach; Trudaire trúchoirp, tubaisteach lúbach, leibid' is lionsca líobóideach
Cuinneannach crúbach muiniceach comlag taca agus údar claoinchomhairle
Spadaire sprionlag damanta dúr is breabaire brúideach caoiltónach
Drannaire drúiseach danartha dúiloilc meabhalach múchta i millteoireacht
Gaige gan mhúineadh, glamaire gnúisdhubh, scagaithe as múnlach, fíorchóbach
Leathscuilte tútach, teallaire is trú gan mhaise ná múineadh ach dítheolach
A theastas le fonn sin breacaithe d'údair, is faire 'na ndúrtsa a chruinnchomhartha: Táid cnamhthacha ag únfairt, tarsna 's ag lúbadh ag gearradh 's ag siúl 'na mhaoil scólta
Mala chas chlúmhach ar chlagaire súl is smearthacht i ngnúis an fhíorlóma
Leathanphus rúntach ghlacann gach srúill dá dtagann as múr a chladhshróine
Is caol a scrogall casfhéitheach fochmach is gan bhréig tá cromadh sa dúlionsca
'S is caobach brocaitheach craos an tslogaire 's a mhéadal ocrach úrbhrúideach
Séithleach solaitheach créimneach coganta smeirle is conablach cúng-ghúngach
Is léir is is follas gur thréig an sonas an créice fochallach fionnbhrúchtach
Éim is aitchim gach n-aon do dhearcfadh, aon strae dá shamhailt i gcrích Fódhla, Le téad a cheangal go daor gan taise don tséithleach chealgach chlaoinchomhlach
Nó i ngéibhinn ghadraigh é do thabhairt dom' láthair feasta gan mhoill fógraim
Go snoínn a leathar le faobhair mo theangan den straoille dhamanta dhítheolach
Aitchim gach n-aon idir éigse suadha is dáimh, I bhfearannaibh Éilge ó Bhéarra an chuain go Máigh, Má castar an créice strae seo ar cuaird 'na ndáil, A cheangal go daor i ngéibhinn chruaidh le cnáib
Barántas Sheáin Uí Chonaill sonn do Thomás Ó Murchú an Ghuail ar an Athair Dónall Ó Néadh
sagart poráiste Uíbh Laoire, agus ar Thadhg Ó Duinnín
caibléir tútach truaillithe den phoráiste réamhráite, noch mar aon ris an gcluanaire cleasaí sagairt sin, d'imir cleas agus feall foisteanach ar an dTomás sin mar do fríth foilsithe i gcúrsa an bharántais mar leanas: Uíbh Laoghaire, Baile Bhúirne agus Tuath na Dromann, Cill Mhuire, Cill Mhíchíl agus Cluain Droichead: chum gach constábla cliste agus croinic seanchais, agus chum Thomáis Uí Mhurchú mar aon le lucht a chabhartha
Ag so foirm agus faisnéis fhírinneach ar cheartghearán géargháifeach Thomáis Uí Mhurchú
tréantaca gan táire, nach trioblóidí ná teallaire teolaí tíre teallaigh ná teaghlaigh, ná siúlaí síleach siosmaitheach re suainseánaibh, ná mogha modartha le míbhéasaibh, ná creimseoir cuardaithe le cnáimhseáil, ag géaraithisiú chille agus tuatha, ach cabharthach calma cróga caomhchrábhaidh, gan meang méine millte ná mailíse, ach buach beannaithe binnghlórach, gan fonn fill fala ná fonóide, ach fear fraochta foirtil feidhmiúil fíorárrachtach, uasal aoibhinn álainn iolchruthach, dob áille gné gein crit creit dreach deilbh agus dea-chuntanós, ciall comhairle agus dea-bhláth, agus in aonfhocal, an té is iomdha ar ar bronnadh deigh-mhéin d'fhearaibh na cruinne go coiteann; agus mar an gcéanna, géag oilte fhoghlamtha fhíreolais, líofa lonnardha láimhghlic, fhiosach fhoistineach fhíoréifeachtach den cheird aerach éadrom ealaíneach dá ngoirtear táilliúireacht
Do láthair Sheáin Uí Chonaill in Inse Geimhleach, an cúigiú lá déag de mhíosa na Samhna, ansa mbliain d'aois Chríost, ansa seachtú céad déag ocht mbliana agus cheithre fichid ar trí bliana
San gcéad chás: Ag seo gearán i gcoinnibh cheamarthaigh chóbaigh chaibléara do chónaíos i mbaile le ráitear Gort na Carraige i bporáiste Uíbh Laoghaire, noch a réitigh an faisnéisí-se chum boinn do chur nó d'fhuadh fána bhrógaibh míne smeartha fíneálta fírnéata dhó, ag tabhairt a phá nó a luaíocht saothair go fírinneach foistineach fírdhleathach dó fá an dtan gcéanna
Agus i ndáil an díl dhea-aigeanta sin, do chaointháithigh le céir go claonchladhaireachas na boinn sin fá bhrógaibh an fhaisnéisí fhírfhírinnigh-se, fár ghluais uaidh go subhach sásta soimheanmnach, go síleach siúlach síthléimneach, ag taisteal tíortha triúcha tuatha, fonn fód fearann, na gcríocha ba choimhneasa dhó, ag tógbháil cíosa agus cáineachta do chleachtadh ó lucht áitribh na críche sin
Cidh trácht, níor chian do thaistil, iar dtabhairt na luatha-lánchuarda sin, an tan do mhothaigh uireaspa na mbonn fána mhínthroithibh, tréarbh éigean do dul dá éis sin gonuig gréasaí go Baile Mhic Croim, le ráitear Ráth Loirc, agus dlúthdhíol dúbalta do thabhairt dhó fán gcoisbheart groí álainn sin do ghéarghréaschneasú dhó, noch do chuir mar aon le céad tionóisc eile dár teagmhadh dhó, de dhroim an chaibléara réamhráite sin do tharraing chum costais mhóir agus trioblóidí domheasta é
An dara feacht sonn: Ag so gearán i gcoinnibh an Athar Dónall Ó Néadh
sagart poráiste Uíbh Laoghaire budh oide faoistineach don chaibléir réamhráite chiarchlúmhach sin, noch do gheall go dtiobharfadh an caibléir sin chum ceirt caointe le compóidíocht tré ndéanfadh leorghníomh ann gach slad mhídhlistineach dá dtug ar a phóca, agus mar an gcéanna tar éis litreach scríbhinn agus caoinbhriathra maithe gacha dúiche agus uaisle gacha tíre, agus cinn gacha pobail, agus lucht cosanta agus síochána na contae go huile, do thabhairt agus do shíorshaothrú leis, ag síor-rá agus ag síorachairt air ceart do dhéanamh don fhaisnéisí so faoim' láimh chum an tsagairt réamhráite sin, do chlaontsantaigh go hinmheonach i gcaoi gur chomhneartaigh leis, le taobh taitneamh do thabhairt don chaibléir sin, tré mhian na gcros do raideadh dó de bhreabaibh beaga milse sobhlasta, do gheall agus do thug dó, mar atá dosaon sicíní, dosaon lacha, dosaon turcaí, trí dosaoin ubh, meascán ime, trí cáirt fuiscí, cárt rum agus pota cláiréide, mar aon le dhá phíosa mairtfheola agus trí leathanphíosa muicfheola, molt ramhar, agus peidhre buataisí gan áireamh ar chúpla peidhre bróg agus mórán mionchnagairí do gheibheadh uaidh gach lá roimh easpairt i nGort na hOchtaí agus i mBéal Átha an Ghaorthaigh, agus go speisialta gach lá aonaigh in Inse Geimhleach; fleadh agus féasta fleadhúil do gheibheadh uaidh gan amhras ar an gcaoi gur fíoradh agus gur coimhneartaíodh leis an sagart súiteach santach sladaitheach séitéirthe sin na seanfhocail do chleachtamaid i mbéaloideas diaidh i ndiaidh ónár sinsearaibh, mar atá scoilteann an bhreab an chloch agus go bhfaigheann an ceart bás idir lámhaibh an anbhannaigh
Gonadh uime sin do leanas an barántas so an sagart claon caoilchleasach sin noch do leanfaí agus go gcasfaí gach aincheart dár imir ar an bhfaisnéisí so, agus go háirithe gur sampla do chách go foirceann na beatha do gach ainbheartaí drochbheathach an cruaidhéigean iona mbeith, tré chlaonadh fán samhail ina ndearnaigh: Whereas d'áitigh aon dom' láthair rí álainn iolchróga, Gur dhíol a phá, gan fuíoll gan phlás re millteach mánla míthórach
Tré bhoinn le snáth ba chaoile barr do chur síos fá thrácht a mhínbhróg dó, Is chum grinn noch d'fháil san ní do chách gur scaoil 'na dheáidh go síobhordach
Gníomh ba chráite arís le háireamh is rinn tar barr mo chroí 'bhreo ionam
Do líon dh'easláinte choim mé im' lár an uair chím an cás i scríbhneoireacht
Fear fíorghlic fáthach díochta is dána dob aoibhne cáile is caoineolas, Is le smaoineamh smáil, ó chlaoinbhreib d'fháil gur luíodh leis láimh na híogóra
Don tsagart ba ghnáthach breaba dá ndáileadh, is teachtaire tráth go síorghnóthach, Ag taisteal don tsráid so le cearcaibh gan áireamh, lachain is bardail, uibhe is bróga
Tréar dhearbh go ndearnaigh fala gan náire le taitneamh don fháltas fhíormheonach, Is dá dheascaibh gheobhaidh táire is tarcaisne ó tháintibh is ba cheangailte a chnámh' le righinrópa
For which commanded you are - ná fágaíg cumar cois trágha go taoibh Bóinne
Ionarbh ionad libh 'fháil, gan lorg don stráille le taitneamh don fháltas fhíormheonach
An sagart so lámhaigh breaba mar fháltas, má castar in bhur ndáil a slí seolaíg, Is aitchim, fé chábla ceangailte im' láthair is geallaim a chás go ndaoirseodsa
Sirimse gach ardfhlaith oilte den dáimh, idir fhile agus fáidh is fíoreolach, Ó Inis na mbárc, go himeall Chnoc Áine mar ghabhaid san lán go Laoi an lóngphoirt, Is as san go Ráth Loirc is go Cumar Trí mBántsruth lena bhfuilimse sásta sítheoilte
Is má castar 'na bhur ndáilse, an sagart so dh'áirim, ceanglaíg cráite a chaoilscornach
Aitchimse le carthanacht chirt chléir an uird, is gach seanchaí ba cheannasach den éigse chlúil, an sagart so ghlac breabanna más féidir 'thabhairt ceangailte faoi dhaingeanbhruid go daor don chúirt
Ba nár an bheart do shagart saibhris mhóir, Mar fháltas breab do ghlacadh ó Thadhg na mbróg; A phá is ea ba cheart do scaipeadh ar spreill 'em shórt Gan aird gan rath gan ceannach leidhbe dhom' thóin
An Mangaire i gcoinne Sheáin Uí Thuama
Contae Thobrad Árann le Tadhg Ó Seidhin, eadhón, sagart agus dochtúir dea-eolgach deachtaithe, bile buach binnghuthach, file fáidhghlic forasta, gliaire gleoite glantuigseanach, leon líofa lánfhoghlamtha, ministir mórga maiseach maith, posta na príomhéigse, ruduire rúndiamhrach róghlic, seabhac suaimhneach sítheoilte, tuar uafásach na dtuataí, agus ceartbhreitheamh na gcaoinéigse san gcontae réamhráite agus i leathanthimpeall Leatha Mogha mar an gcéanna
Ag so faisnéis Mhíchíl Uí Longáin dom' láthairse an dara lá den mhíosa Ianuaraí san mbliain d'éis páise ár Slánaitheora míle seacht gcéad agus caogad le trí
1753
Arna cheartdhearbhadh don fhaisnéisí so is é adeir, an tan do bhí ar mórchuaird i gContae Luimnigh gur ráinig san mbaile ré ráitear Cromadh an tSubhachais, seacht míle san taobh thiar ó dheas ó Luimneach amach, mar a dtarla re breallsún bairdín, duine dubh dorcha diablaí drochghníomhach, burdúnaí brúidiúil bundúnach, ris a ráitear Seán Ó Tuama, eadhón, geocach gaige gan uige gan oideas do bhíonn do ghnáth ag imdheargadh agus ag aithisiú bantrachta agus baothdhaoine agus é ina chaimearthach camioscadach clamprach cailliúnach, maíteach milleánach mórchúiseach, agus 'na spadalach sprionlaithe spadánta scagfhiaclach, gan mhodh gan mhaoine, gan mheas gan mhaise, agus atá fós ina uan uchta agus ina dhalta cíoch ag bacaigh, ag geocaigh agus ag bithiúnaigh na críche go coiteann ag déanamh dín foscadh agus forchoimeád dóibh an tan do bhíd ag slad agus ag creachadh bochtáin agus baintreacha na críche ina dtimpeall gach uair do gheibhid uain nó amas orthu
Dearbhann an faisnéisí mar an gcéanna gur thaispeáin an caimearthach réamhráite sin sórt seanpháipéirín dó ina raibh righinráiméis láinleamh, gan bun, gan barr, gan sníomh gan snas, do bhí i nadúir nó i bhfoirm barántais do chuir sé, gan údarás ar bith, i ndiaidh éin choiligh do ghoid féin nó Reynardín leathchaoch amach ón Athair Seán Ó hEidhin, mar aon le lacha agus bardal agus le punt tobac noch do ghoid an dís chéanna le cúnamh an deisciobail ó Mháire Ní ghlainBhriain, baintreach bhocht chónaíos i mbaile cois Abhann Móire mar ar chuir sí sá coigíl i súil Reynardín réamhráite, agus dá chomhartha san tá ar leathshúil ó shin i leith
Ní bhus mó ní deir an faisnéisí so, agus is dá dhearbhadh san atá an barántas so síos
Whereas d'áitigh aréir im' láthair saoirfhear sárghlic sítheoilte, Aon den dáimh, ba laoite cáil, is groífhear grámhar gaoisghleoite, Gur shín ina dháil re tíocht thar Máigh daorscar dána dítheolgach, Breillsceach baird gan bhrí gan aird do mhill gach áit le draíodóireacht
Ablach íogair airceasach íseal amasach íotach íogórach
Bradaire bíobha breabaire baoighil beannaphoc bruíonach baoisghlórach
Caimearthach cíordhubh ceachartha cinnte cearrabhach caointeach caoiltónach
Drannaire daoiscair, danarga díthchirt damanta is dríodar daoichóbach
Feallaire fíochmhar falathach fuíollach feannaire faingce is fíorlóma
Gaige bocht guífeach garbhphoc gailseach glamaire is gaingce gnaoidhóite
Learaire líofa leathscuilte leidhbach lastaire is leidhce líobóideach
Meallaire millteach maslaitheach maíteach madra meidhir le míchóthrom
Nathaire nimhneach nathantach naimhdeach nascaithe níl i ní fónta
Plubaire pleidhce pusaire plíoma pollaire poinn is príomhlóiste
Raille bocht raíceach, raiste re righne, rangartach roímhe seo is ríchóbach
Srathaire straoilleach smagaide smíste steallaire still nach sítheoilteach
Treasdhuine taibhseach taistealach timpeall teallaire tíre is tí ósta, Do ghaidfeas gach ní do gheabhadh 'na shlí gan aiseag arís dá chaoinchomharsain Do bhradaigh is fíor, an lacha 's a huibhe, is earra ná maím, im' scríbhneoireacht
Aitchim ina dhíol, má thigeann 'n bhur slí, a cheangal gan mhoill, re righinrópa
Bíonn fós mar chluinim, 'na bhrócaeir ime, 'na phortaeir uisce, 's ag linnteoireacht
'S is rómhinic é ar bhóthar Luimnigh, 'na óstaeir buisinne baoithdhreoite
Ar bord cé thigeann, 'na stróice buile i gcomhair gach foirinne ag físeoireacht, Is gé ólann iomad, re póit ina ghoile, go deo níl pingin 'na chríonphóca
Sirim gach saoi, ó Chuillinn go Daoil, re a bhfuilim i síoth 's i bpríomhchomhairle; 'S gach file san tír, ó Life go Laoi, is ó Inis na líog, go taoibh Eochaill' Cuirígse dís, nó duine ar gach slí, idir cumar is coill is caimbhóthar
'S an sruthaire spy má thigeann 'nbhur radharc scriosaíg de an leidhb, re naoi gcorda
Aitchimse suaidh, leanaíg an ruaig i gcaladh i gcuan, 's i gcaimbhóithre, De shleasa gach tuath, ó Ghaillimh go Tuamhain, is ó Chaiseal go bruachaibh, binnBhoirne, Má castar an fuaid, 'bhur bhfarraid ar cuaird, é cheangal go cruaidh, le righinchorda
Is ná glacaígse uaidh, aisce ná duais, go mbaintear an chluais, den fhíorstróinse
An Ceangal
Aitchimse gach faraire idir éigse is dáimh, Is gach preabaire den eaglais ón Fhéil go Máigh, An srangartach so ceanglaíg go daor le cnáib, Is bainíg uile cnagarnach is béic as Seán
Contae Chorca le Dáiví de Barra, ollamh is éigeas, is fear craobhscaoilte is tabhartha nótas ar chóir is ar éagóir, san gcontae roimheráite
Ag so deimhniú is faisnéis an fhíoraoin uasail
Uilliam Ó Murchú im' láthairse, iodhain, go raibh líne de ghéanna breátha neamhchoiteanna ag a mhnaoi, noch do gineadh is do síolraíodh ar bhruachaibh na habhann Nigara san Aifric idir eala is coileach péacóige, is gur chuir an Grand Mogul cuid den bhreed sin i dtabharthas chum Louis Philippe rí Franc is gur thug sin don oidhre Copinéar iad, is gur bhronn sé sin dís díobh
fearéan agus beanéan, dá charaid ionúin, agus dá fhear cumainn sárdhílis, iodhain, Uilliam Ó Murchú i gCill an Chluana, gur fhásadar na bogéanaibh sin go táscúil toghaí, téagartha leabharphípeach is coc is cleití na péacóige orthu ionas go mba mhór an gairdiú meanman le gach stróinse seal 'thabhairt dá n-amharc; fá dheoidh go dtáinig san oíche an beartaí bradach bithimiorthach, is an cladhaire coiripe cealgach, is an bithiúnach truaillithe spadánta, is gur chuir nimh a shúl agus rinn a roisc is goimh a chroí iontu, gur bheartaigh leis sé chúpla díobh go hasmailteach, mar aon le caora ró-álainn do bhí i meáchaint toirc, ba shamhalta 'na lomra leis an reithe tug Jason as an Labyrinth ón nGréig leis, gur éalaigh Medea leis dá haithle, agus is dá dhearbhú sin atá an barántas mar leanas: Whereas d'áitigh go cruinn im' láthair an saorfhear fáthach fíorleonta, Cara don dáimh fear cruinn 'na cháil, is caoinfhear grámhar gaoiseolta, Go dtáinig smalaire san oíche d'amas air is go rinn go hasmailteach díth mhór dhó
Gur ghoid a ghéanna is caora mhéith uaidh, ba mhaith mar bhéile do rí Poland
Ní bhead ag coimheascar leis na Peelers, ní dheinid ní ach míchóra, Is gach ní dá shailithe go mbíd ina chuilithe ag déanamh mioscaise i gCríoch Fódhla
De dhroim an scéil sin, ní bhead ag plé leo, buíon róchlaon gan gníomh fónta
Ach déan bum gan mheabhrán, de Thomás na nAmhrán; ná bíodh sé ag canrán, faoin sceol so
Faigh cleath mhaith fuinse, is ráipéar síos ann, is bior maith fada aisti
Is ar eagla í 'stialladh, faigh uirthi bianna, le haghaidh na headraghail'
Tabhair cúpla léim, is cuir asat géim, is tabhair mionna martraithe
Ná glac air aon réiteach go ndéinir eirleach nó an tslaid do thabhairt leat
Bíodh t'iarracht géimiúil, ach bíodh sí fáthúil, bí cruinn chum amharctha
Bíodh do bharántas i gcúl do láimhe, is ná glac aon eagla
Ná fág cróitín, ná lúbchlaí bóithrín, ná bealach taisteala
Is na gleannta réchoille 'na bhfeicfir géanna tabhair ionsaí eatarthu
Is bodach uasal chuir iontu tuaith chum iad bheith mar néamhracht Ar loch nó ar linn, le cois a thí aige, i bhfoirm géise
Go dtug breab asmailteach, don chladhaire chealgach, do rinn an t-eirleach
Is náire aitchimse go bhfaighe gach pearsa acu de dhroim a gclaonta
Ná codail ar suaimhneas, go ndeachair id' ruathar, go Baile na Martra
Go hInse Uí Choinn is go Gleann Toircín, is go Gleann Eatharla
Go Gleann Fleisce is go Gleann na Geilte, is go Gleann Airiglinn
Ach bí ar do gharda, óir san áit sin, tá mórchuid ceatharnach
Ná fág linn muilinn, díg ná cumar, ná portach féithleach, Má ná inse, ná trá cois taoide 'na mbeadh foscadh ag éanlaith
Cuardaigh bailte dhóibh idir Chluain is Cairbre go rachair go Béarra
Loch Leamhain ná dearmaid agus Loch Dairbhreach, agus Loch Éirne
Éirigh ag tnúthán go Dún Iaragnáin; bhí a bhean lán d'uabhar Gur chuir cogadh is coinscleo, ar Mhochaomhóg i ndiaidh Chlann Lir uasal
Go Cill na nEalaí ná déin faillí ná scoir id' ruathar
Is ná bí ceachartha, ach na bailte eatharthu, déin iad a chuardach
Má gheibhir le hamharc iad, is urasa iad aithne, bhí a gcomharthaí fáthach
Déinid scréachach, mar ghéim na géise, an tan bheadh sí gáifeach
Bhí a bpíobáin fada, mar bheadh ar eala, is coc in airde air Is súile Argus do bhí go sárdheas, 'na gcleití áille
Má thig bean uasal leat id' ruathar ar a mbeadh mufanna, Nó mangarláin chlúimhe aici mar chlúdach, ar a lámha chum fothana, Déin í chuardach, go ceansa stuama, ach má bhíonn sí 'siosma leat, Cuir do lámh go lom faoina com is cuardaigh connail í
Ag siúl na n-ard duit, cuardaigh fáthach gach cúinne padoice
Mar a bhfeicfir caoire, bí róshíleach 'na measc dá n-amharcadh
Má thíonn an t-aoire, ag cur aon sméide ort, ná bí meata aige
Tabhair rop dod' bhior i mbun a choirp, is bain scéal a dtaisce dhe
Dá dteagmhadh pearsa leat 'na mbeadh béal smeartha aige, is é ag brúchtaíol, Cuir chum teastais é, is má bhíonn sé ag magadh leat, tabhair dhó smúsaíol, Gaibh de chiceanna i mbun a imeadail, nó go mbeidh sé ag gnúsaíol
Ach anois ní gá dhom, a thuilleadh a rá leat i gcás an scéil so
Ach cuardaigh féin na bailte nár léas duit a dtagar san réim so
Ná glac dualgas, ó lag ná uasal, is ná fachaimse claon tú
Gur sin mo bharántas, tabhartha óm' láimh duit, is fám' shéala
Dáiví de Barra
Do ghaibh scorn Tomás na nAmhrán chionn na hainme sin 'thabhairt air bíodh gurab í a ainm choiteann san dúiche í is adúirt nach é Dáiví do thug riamh air í ach bleagard éigin eile
Agus adúirt go ndéanfadh féin aor nó ealaí éigin don té do cheap air mar ainm í ionas ná fágfadh ann a shamhail do rá leis arís, gur thóg Dáiví an barántas as a láimh is do thug do dhuine eile é ar an modh so: Dáiví de Barra cct
chum Tomáis Uí Mhurchú na nAmhrán A Thomáis Uí Mhurchú, cad do b'fhiú dom labhairt riot
Ná gairm cunstábla im' bharántas 'thabhairt duit; Ní rinnis an cuardach d'fhonn na maitheasa, is níor thugais an brá im' láthair ceangailte
Do measadh liomsa gur dhuine tú eagnach, Is go ndéanfá an cuardach mar rinne an Gearaltach, Ach is é ní chluinim go bhfuileann tú bagarthach, Is nach fear chum suilt tú ach duine beag cealgach
Ní dhéinim dabht, is is ní é braitear dhom, Go mbíonn aos óg ag gleo is a' magadh riot, Go lasfadh do ribe is go gcuirthear tú in achrann I ndóigh go scriosfainnse an fionnadh go talamh dhíot
Créad ná dearnais, más cás é b'acmhainn duit, Ionsaí is ruathar cuain is calafoirt, Gach má is inse sa tír ba measa dhuit, Do thabhairt fád' scríb gan fuíoll gan dearmad
Ach ní bhead ag spleáchas sa chás sin feasta leat
Is sílim id' ghátar, tá Mícheál Ó hArta agam, An fear caoin grámhar atá lánacmhainneach, Le fios is eolas is cóir chum labhartha
Imigh, a shárfhir, tóg lámh feasta liom, Is beir mo bharántas id' láimh chum seasaimh dhuit; Tóg priocaire ar bheilt gan cheilt gan eagla Is claíomh ar do shliasta chum riartha ar cheatharnaigh
Ní in ordú peeler dhlítear t'aistearsa, An dream róshlíthleach i ngach gníomh bhíonn tarcaisneach, Ach i bhfoirm foot-yeoman, nó tóg capall leat, Is imigh go mómharach is go cróga calma
Buail siar chum Bandan, is ann tá an gasra Is measa sa dúiche de chomplacht Orangemen, Paca gan riail, chuir an diabhal chum mearathaill, Do ghoidfeadh an iall, an scian 's a' meanaithe
Imigh id ruathar go Cnoc Rua Mangartan, Is cuardaigh timpeall gach tír is neasa dhó, Óir bíd Ciarraígh ag triall 'shíor eadrainn, Do ghoidfeadh an t-ubh tar éis gor trí seachtaine
Gaibh chum Dar'anáin, is gheabhair cás caraide, Is cuirfidh Conall go miochair leat teachtaire, I ndáil Locha Léin, bíd géise is lachain air, Is b'fhéidir do ghéanna bheith ag séiseacht eatarthu
Gaibh aniar don réir sin id' réim cois farraige, Is ná fág cumar, 'na mbeadh biolar ná laitire Go dtagair cois Chuinne 'na bhfuil foithin is glasra, Is Tobar an Ghruagaigh cuardaigh eatarthu
Buail soir chum Déiseach sa réim sin cheapas duit, Is ná gaibh cóngar, ach tóg na haisteara, Is ná fág Dún Biataigh gan triall is taisteala, Is cuardaigh connail gach ionad is daingine
Ná bí bámhar i bpáirt ná i gcarthanacht Le Gall ná Gael, le cléir ná Sagsanach, Cuardaigh na Satraps, cé is cráifigh chneasta sin, Ach bíonn ampla dian i gcliar na heagailse
'S i dtaobh na caorach, níl aon réad tairbhe, Dhuit bheith dá hiarraidh, is cian di treascartha, Gur ith sé a feoil is gur ól a cuid anairthe, Is tá sí ina sceirt fé bheilt an bhradaire
Ní beag dhom an méid sin dem' bhréithre 'chanadh dhuit, Is fearr tú féin chum réime is taisteala, Is cuirim mo bheannacht mar ghiorracht chum t'aisteara Gach lá is oíche id' shlí go gcasa tú
Dáiví de Barra
Mícheál Ó hArta cct , chum Dáiví de Barra A ursa na dáimhe, tháileas milis cruinn duanta Ar rochtain do bharántais im' láimh i dteideal laoi cuardaigh, Oíche ná lá ní dhearna ar leaba luí ar suaimhneas, Go dtugas mo stáir gan chairde is le taitneamh croí ghluaiseas
Do lingeas i dtúis mo chúrsa go hOileán Arda Néimhe, Is níor fhágas cró ná póirse ná láthair mhín fhéarghlais, Má ná loch ná port 'na mbeadh ailbhín géanna, Gan iniúchadh is amharc ar eagla iad bheith tar m'éis ann
Níor stadas dem' ruathar ach ag cuardach go ndeachas go Déiseach Is go Tobar Dhéagláin, sa tráigh atá ar shlios na tréanmhuir, Go Tobar Mhochoda do rochtas, tá ag Lios na gCléireach, Is go Tobar Phádraig tá in Ardach fá iomad réime
Do chuas dá éis sin go Loch Saiméire Mar ar chaith Parthalán a chú tré chuncas is mioscais éada, An tan chonarc sé a bhuachaill go fuadrach lá ar maidin gréine Ag dul hub ar muin daid go deas ar a mhnaoi, gan séanadh
d'ionsaíos Loch Áinín mar ar bádh an Rí Tuirgéisius, An t-anfhlaith gruama tug buannacht ar fhearaibh Éireann, Gur chuir Maolsheachlainn cloch go docht faoina bhráid le géarghoimh, Is gach buanna bhí 'mBanba do treascaradh an oíche chéanna
Do chuas go Loch Ríbh, is 'na thimpeall bhíos sealadthréimhse, Ag amharc gach ní ar aoibhneas ba chleachtadh taobh leis, Is chuas go Loch Guir air sin óir smaoiníodh é agam, Go raibh Cainneach Naomh ann, is ná séanfadh sé orm aon rud
d'ionsaíos Dubhloch Durlais, go moch ar maidin, Is níorbh ionad géise ná géanna é chum staid ann, Óir bhí sé ag ruailleán is ag guairneán mar bheadh roth muillinn, Is fuil na péiste bréine ann, do mharbh mic Starainn
Níor fhágas gleann ná cambhealach insa tír sin, Gan cuardach connail idir imeall is lár is inse, Go Gleann Dá Loch do shroiseas ar mo bharra baoise, Is leaba Chéivin do thaobhaíos i dtráth na hoíche
Arna mháireach ghabhas ag amharc na háite im' thimpeall, Is bhí an t-uisce garbh, ag freagairt d'anfa gaoithe, Go gcuireadh a thonnaibh tar imeall na gcloch dob airde, Is níorbh fhearrde mise mo thuras, ná gabháil an tslí sin
Go Formaoil na bhFiann do thriallas go santach síthleach, Is go hArd na Tulcha lingeas go héadromsmaointeach; Do bhí garbhleac throm ann, is ogham 'na lár sin scríofa, Gurab é suíochán seilge an bheithirfhir ársa Fhinn é
Go Doire Dá Bhaoth do théarnaíos ar éirí gréine, Mar a mbíodh an Searbhán Lochlann gan codladh ag faire na gcaora, Is chuas is d'amharcas an leaba bhí i mbarr na ngéaga, 'Na raibh Diarmaid is Gráinne nuair a tháinig Fionn dá n-éileamh
Níor chian mé ag féachaint insa réim sin go bhfeaca taoibh liom, An fear lánaosta le léithe ann 'na shuí ar bhinse; Cé is 'na shuí dhearcas é, go dearfa ba mhó is b'airde, Ná dís dá bhfeaca im' thaistealaibh ar feadh na tíre
Is dúirt: "A dhalta bhig, braithim gur ógán baoth thú, Is céard a thug tú sa turas so, le claíomh gan éide
Níl smior ná fuinneamh ná cumas id' chnámha ná i d'fhéithibh Is do reanga níor chruaidh, 's is suarach liom mar laoch tú " Adúrtsa dá fhreagra gur taistealach mé ar fuaid tíortha, Is go dtugas gach baile i m'aistear liom, go ránga an chríoch so
Óir go rabhas ag siúl na dúiche ar lorg lán líne De ghéanna uaisle do fuadaíodh ó neach im' thírse
"Do bhí bainis" ar sé, "aige caomhrí uasal Teamhrach Is do bhí Fionn 's an Fhiann dá riaradh san bhfleadh i gcás cleamhnais, Gur readadh ó Ghráinne im' dháilse, searc is ansacht, 'S is iomdha duais do fuaireas go ránga an ball so"
"Más fíor do scéala", ar mé, "is tusa Diarmaid, Mac do Dhonn, bhí lonn ag cur catha is gliagaibh
Is conas mhairis, óir is dearfa gur aimsir chian sin, Is cia acu do phearsa, do shamhailt, nó do ghósta fiar sin " Ar sé "Torc Bhinne Gulban, arna thorchra do thug dom fiacal, I néal san má ar lár go rabhas 's 'na dhiaidh san, Go rug Mac an Deá mé in ardbhrogh draoíchta am' riaradh, Is cé gairid ó fhágas an áit sin do thiteas chum liaithe
Is imighse reomhat i seanród Eascair Riada, Is go Maigh an Alta taisteal id' shlí 'na dhiaidh san, Go Loch na dTrí gCaol, ná déin de dearmad fiartha, Is muna bhfuilid san réim sin, níl éifeacht duit bheith dá n-iarraidh " Do rinneas a chomhairle in gach eolas cruinn a dúirt sé, Is rinneas Sliabh gCuillionn na mbruinneall mbansí d'ionsa, Gur chonarc an ríogan mhíonla bhreá ghlanghnúiseach Is scata 'na timpeall ag rince de mhná gealionraic
Do dhruid sí im' dháil is ba álainn í le huaisle, Is coróin chocán go fáinneach os cionn a cluaise, Róbaí ná feacasa a samhailt le gaoith dá luascadh, Is slat róghleoite 'na dóid, do bhí bán is uaithne
Ar dteacht di im' láthair, "a ógáin," ar sí, "is duais duit, Teacht go tír na sídhbhrogh, gan cead d'fháil uaimse
Is créad an táimhleoireacht tharla dhuit id' ghluaiseacht, Óir braithim id' chló gur stróinse tá ar buairt tú " Do rinneas di umhla is dúrt: "a bhanríon charthanach, Ní i gcúrsaí treason ar aon chor do tharla eadraibh, Óir taistealach cuardaigh mé 'gluaiseacht ag siúl na Banba, Is ní fheadar cá rabhas go bhfeaca do ghnúis róthaitneamhach"
"Más ea", ar sí, "ní díoltas is cóir do thabhairt duit, Ach do rogha bean chéile i m'aolbhrogh anois do gheabhairse
Ní rachair in aostacht an tréimhse is faide leanfair sinn, Is gheabhair ceol is rince, aoibhneas, só agus macnais " Do shléachtas ar talamh, is ní fheadar cá bhfaighinn di freagra, Is bhí mo chroí leath slí idir aonta is eagla, Gur thiteas im' shuan le suairceas na mbréithre canadh liom, Is ar ndúiseacht suas dom, ruainne sa tsaogal ní fheaca dhi
Do ghluaiseas ansin go lodartha tromchroíoch atuirseach, Is bhíodh an cathú am' mharú, mo leas nár ghlacas-sa, Ag siúl na slí san oíche, cé bhí sí dainideach, Is go Dún Dealgáin do ránga i moch na maidine
Brogh Chú Chulainn idir imeall is warda is chúinne, 'S an Chraobh Rua uile do rinneas a chuardach dlúth dhóibh; Níl suíochán suadhfhir, ná ruaiteach ná ard nár shiúlas, Is níor stadas dem' stáir go ránga tigh an Iarla Chúirseach
Ní bhfuaireas a dtuairisc is ghluaiseas ar éirí gréine, Go hInis Arcáin i gcurachán is go hOileán Cléire, Is ní raibh sa tír sin ní ar bith do cheilfeadh éanlaith, Ach cliath shúgáin ar na botháin, roimh an ngaoith dá séideadh
Do ghluaiseas i m'aistear cois farraige is na triúcha timpeall, Is im' shiúl níor theangmhaigh liom aiste do b'fhiú dhom insint, Gur shroiseas cois Bandan gurab ann liom tharla scaoinse d'fhear lúbach láidir, is 'na láimh bhí, géar glan, píce
Bhí 'shúile uaithne, is seasamh 'na ghruaig in airde, Is gach ribe dhi d'iompródh mionúll nó mórairne, Is starraí fiacal 'na ghiall mar fhiacla cránach, Is srón mhór fhada is drannadh de phus róghránna air
A ghnúis bhí coghar lánodhar ó loscadh gréine, Lena shróin bhí smuga air sileadh is ní ghníodh í shéideadh, Is muineál tairbh bhí garbh gan luid den léine, 'S a chluas 'na slapar mar asal a bheadh ag scréachaigh
Do bhí casóigín mhór anuas air go hard a thóna, Is súgán ruainsigh bhí guaireach ag fáscadh a chóta; Bríste beag leathair bhí smeartha ag díon a chnósaigh, 'S a loirgní nochtaithe gan fothain ná fiú na mbróg air
Ar bhfeiscint a dhriuch dom, do thuigeas do bhí róghránna; Do cheapas nach aon d'fhuil Ghael é, ach do bhuíon na hÁfraic " Do ghabhas dá fhéachaint géar, is leath slí bhí im' dháilse, Is d'fheasas an duine é, nó sprid, nó deamhan nó sátyr
Do ghlac sé fearg, 's is tapa a dúirt: "a ghiolla bhig, Cuirfeadsa in iúl go dlúth duit anois gur duine mé, Is nach smithire faon ná séice, ach gur fear lánchuthaigh mé " Is thug fuasmadh dá phíce i ndóigh go ngoinfeadh mé
Ar fheicsint a choinnithe, thugas-sa saobhléim seachanta, Is follamh chuaigh 'iarracht, ach is dian do rop sa talamh é, Gur nochtas mo chlaíomh bhí líofa lánghéar leadartha, Is d'ionsaíomar a chéile go néata cróga calma
Níor mhó an duais bheadh ar chuain leon chun treascartha, Nó ar dhá dhamh i dtreas lá gréine ar barra cnoic, Nó ar dhá ghríobh ingineach ag stolladh a chéile caismearthach, Ná gach iarracht shantach amplach a tugthaí eadrainn
Dob fhada sinne gan time gan tlás ar a chéile, Go créachtach gonta, is ár gcuid fola 'na srutha taobh linn, Go gcuirfeadh ár mbuillí crithní i ngnúis na spéire, 'S i gcuasaibh carraigeach na mara do ghníodh buairt d'éigsibh
Fá dheoidh nuair b'fhada liom bhí ag seasamh an chatha chruaidh liom, Fuaireas eitim gona air is sciobas le fána an chluas de, Is ní ráinig an iarracht fiartha, ach bhain de an ghuala Gur thit chum tailimh gan tapa go faon gan luadar
Do spalpas na mionna go mbainfinn an ceann lánmhór de, Muna dtugadh dom scéala cia hé, is cá tír ór ghluais sé, Is gach tuairisc eile le heibear do thabhairt go luath dom
Is tuairisc mo ghéanna tar aon rud do thabhairt gan duais dom
Go ndúirt: "chonarc sé díse nó líne bhreá den tsórt sin Is tán'dar i mbád ar tráigh i bhfogas dómhsa, Gur chuir Roger 'na loing iad, is í ar bruach chum seoladh, Is chuaigh leo go toghail i dtabharthas gonuig Rí Hanóver
Is baoth an scéal d'fhear aonair aon tráth mar thusa, Dul ná triall dá n-iarraidh gan garda is foireann, 'S a bhfuil de Chatoilicí eadraibh dá bhfaigheadh 'na bpunainn, Go gcuirfeadh le chéile iad in éineacht dá ndó sa tine " Cionnas fuair an dartaire Orangeman fios na scéala, Nó créad an chluainbheart thug tuairisc dhó ar na géanna, Nó cionnas do shroiseadar chuige, ar bhád ná ar thréanmhuir
Ná rachadh an oiread den imideal ó fhear a cheirde
Ar sé: "Atá dream eadrainne 's is dearbh ná rachadh uathu aon rud
Is bearraid siad caoirigh istoíche is goidid siad éanlaith, Is bímse eatarthu, 's is dearfa gur aon dá gceird mé, Is fios a slí chum cinsil tá agam gan bhréag dhuit " Ar gclos an scéil sin, is créad é mar shórt creideamhaigh, Do bhuaileas kick air do chuir a thóin ag meigeallaigh, Gur phreab 'na shuí is chum slí do sciuird sé ag eiteallaigh, Is céad dem' shórtsa níor dhóigh dóibh breith sa leirg air
'S anois, a Dháiví, ós fáilteach rinneas an cuardach, Is gur thaistealas tíortha is críocha faoi iomad duaise, Cé ná tugas im' shlí iad, ní dhlíonn sin aifear uaitse, Is duine ded' shórtsa, is leor leis m'acmhainn uaimse
Quos ego sed motos praestat componere fluctus post mihi non simili poena commissi luetis
Contae Thiobrad Árann etc
Ag so faisnéis Uilliam Uí Bhriain ó cheannbhaile na contae réamhráite dom' láthair, aon de bhreithimh na hollúnachta san gcontae chéana, agus i Leath Mhogha go huile an t-ochtú lá déag de mhíosa meáin an Earraigh, i mbliain ár slánaithe 1819
Iarna cheartdhearbhadh don bhfaisnéisí seo ar mhóide an tsaoibhscéil dhiaga, et arna scrúdadh dhó dom' láthairse, as é a deir go bhfuil bruinnire bolgmhór breacluirgneach bréananálach burdúnach bundúnach breacshúileach buíghnéitheach, agus clamhaire caolscrogallach círéipeach camchosach caschroiceannach coirpe coinnealbháite, gan mhodh gan mhúineadh, gan mhaise gan bhéasa, gan chuid gan charaid, gan chreideamh gan choinsias, gan chríoch gan chomhairle, gan chonách, gan chónaí, gan chlú gan cheird, gan ór gan airgead, gan earra gan éadach ná fós cuid oíche, gan eagla roimh Dhia ná roimh dhuine, roimh dhiabhal ná roimh dheamhan, dárbh gnáthainm dó Tadhg mac Finghín Mheic Cárthaigh, Hiberno-waterlouse, ag imtheacht ó thír go tír, ó thuaith go tuaith, ó thriúcha go triúcha, ó bhaile go baile, ó thigh go tigh, ó bhothán go bothán, agus ó phosta go piléar, i leith a bheith 'na mháistir scoile, ag milleadh, ag míchorú 's ag maslú Béarla agus Gaeilge, in aghaidh ceartdhlí na bhfáidhe agus na bhfíorollún, agus contrárdha do rialacha léinn agus lánfhoghlamtha chúirte na naoi mbéithe agus Apolló
Adeir an faisnéisí seo mar an gcéanna gur gnáthbhéas leis an gcrochaire creatlom, cnámhársaidh camspágach so sórt seanleabhráin lán de righinráiméis leamh, gan bun gan barr, gan sníomh gan snas, do bheith ina chríonphóca aige, dá ngairmmeann "Bolg an tSoláthair" - agus is é ceartainm an leabhair chéanna "Díoscán an Droch-Scoláire" - i gcóir a bheith á léamh agus á rannghabháil sin do scológa, do chailleacha, et do dhaoine tuatúil beagléinn gacha tíre dá ngabhann tríd, mar shúil 's go bhfaigheadh uathu mar luach saothair taoscán de ghargbhláthach nó de mheadhg géar seanuachtair, nó de dhríodar bhainne sciodarach lombhearrtha do bheadh dá shuathadh ó thobán go tobán, agus ó bhreallán go breallán, le tréimhse, tamall agus aimsir imchian roimhe sin, mar aon le fuíoll boird de chreacháin chreimchoscartha aitéite; go mba samhalta le fiachráin ghortach mhuice ag ídiú agus ag sracadh bréanchonablaigh spaid-ghearráin é, le méid ampla, scanradh, agus deifireach ag alpadh et ag slogadh na sóilphroinne sin ina mhórmhéadal síos
Adeir fós an faisnéisí réamhráite gur béas dá dhrochbhéasaibh a bheith ag síorchreimeadh, ag síorcháineadh agus ag síoraithisiú na ndáimhe, na bhfáidhe, na bhfilí, agus na n-ollún i ngach áit dá gcuirfidh sé a thóin faoi ar a stóilín cafaireachta, agus mar an gcéanna a bheith ag lochtú a ndéantúisí mar shúil go laigheadódh sé a meas, a gcreidiúint agus a ngairm i measc na poiblíochta, agus do réir an tseanfhocail "an té ná déanann an bhróg ar fónamh níl ann ach coibléir"
Is mar sin don chneáire chraiplithe Cárthaigh-se; ní dhearna riamh véarsa gan a bheith leithíseal easpaitheach nó iomarcach agus níos mó ní deir an faisnéisí-se: Ar an adhbhar san ordaím agus forfhógraim do gach file fáidhghlic feasach fíoreolach do gach bard barrúil binnbhriathrach, agus do gach sáirfhear seascair saoithiúil sítheoilte san gcontae thuasráite Thiobrad Árann, agus i Leath Mhogha go huile, an foirfeach feoite fleasgaigh seo do chuardú agus do spiúnadh go hard agus go híseal ó Lom na nEach go Cluain gheal Meala; agus radharc súl má faightear air, ceangal na gcúig gcaol go daor agus go docht do chur ar a chríonchorp le corda casta cruarighin cnáibe, agus a thabhairt dom' láthair, nó do láthair aon de bhreithimh na suadhéigse san gcontae chéanna chum riail na bhfáidhe d'fhreastal air
comhartha an choilínigh do stampáil air, agus a dhíbirt ó chuideachta agus ó chomhluadar na ndea-ollún, agus ar son a dhéanta ag so údarás foirlíonta foirmdhlitheach, tugtha fám' láimh agus fám' shéala, an lá agus an bhliain thuas-scríofa
Whereas d'áitigh inniu dom láthair ar mhóide an Bhíobla, Saoifhear sárghlic de shliocht na n-ardfhlaith de Chlanna Míleadh, An Brianach fáidhghlic feasach fáilteach gasta gníomhach, Nár chrap a lámh ar chlár an tábhairne, in am an íoctha, Go bhfuil cranda caite cranca meata mímhear, Fleascach fannlag creatbhuí cancrach casta críonna, Geangaire geancach, cealgach clamprach, ceachartha cíocrach, Alpathach amplach, airceasach santach ocrach íotmhar; Crochaire claon gan gin dá ghaolta insa tír-se, Cidh deir an baothlach gurb é Cnoc Gréine a bhaile dílis
Is deimhin gur bréag sin, don fhíorchréice mantach míolach
Mar ná fuil aon tigh 'na bhfaigheadh méile ann ná iostas oíche
Adeirthear liomsa gur ón mBandain nó ón mBlarnain, Do rith le scanradh trí dhrochiompar a chríonfather
Do bhí i dteannta mar bhain a cheann de Bhuachaill Bhán ann
Ag sin an t-am 'na dtáinig sé chughainn le cois a mháthar
Ba lúbach láidir, lúfar láinmhear, luaimneach éasca, Do shiúladh sráid ar cosa in airde ag iarraidh déirce
Beidh rian an mhála ina shlinneáin go deireadh a shaoghail
Is Scoláire an Mhála an ainm gnáth bhíodh ag gach n-aon air
Do bhí tuilleadh clainne aige n-a bhuime ar theacht don áit-se
Is ní bhfuil fios a gcine ag aon sa chruinne ná cá cineál iad
Mar bhí sí soineanta súgach soilbhir teasaí grámhar, 'S níor dhiúltaigh duine fá mhéile pise go críoch a dáta
Adeir a lán ná deachaigh a cáil go poll an amhrais
Is an toradh d'fhás ar an síol a sáthadh nach buinscionnta
Gibé tarbh do dháir an bhó don Chárthach ba leis an t-anlus
Ach ní foláir a rá gur mac dá mháthair Tadhg gan dabhta
I gCnoc Áine atá sí ar fáil don taobh thuaidh den Teampall
Is tá sé le háiteamh gurb é adhbhar báis di an bholgach Fhrancach
Ní heolach dhúinne cár ghabh an cúigear eile dá cuaine, Ach go bhfuil Úna i mbiorán an chúil i Mainistir Uaithne
An uair do cailleadh Sadhbh, d'imigh Tadhg, ag siúl na dtardal
'Na ghiolla i gcionn daill, is amhlaidh thuill sé beagán fáltais, Do cheannaigh dó bróga bheist is cóta amach den tairne
'S i gcúrsaí na léine do bhí a leithscéalsan gafa le crábhat
Do rinn trowsers bhuí dhó áit stocaí 's bríste in éineacht, Agus do ghoid ó Dhónall ó Dhún Eochaill' seanbhéabhar
Ba dheas an radharc le hamharc Tadhg fá chulaith éadaigh; Trudaracht taibhseach mustarach meidhreach ineallta éadrom
Slogaire an mheidhg an sciodair 's an bhleaghdair, d'fhás ón gclaontreibh
Danardha an fheill comh tuillte le poimp le gearrcach Aesop
Ansan dar liom, do ghlac sé dúil a bheith 'na scoláire
Agus do bhí ag foghlaim gonuig an t-am 'na raibh 'na mháistir
Níor shásaigh súd mac Shaidhbh de shú 's de shíol na táire, Gan bheith in' údar mhaol dhrochmhúinte ag maslú dáimhe
Dunsa dúr díombaoch drochiompair díomhaoin dána
Do tháinig chúghainn 'na strae thar triúcha gan chuid gan chairde, Gan cháil gan chlú, gan chéim gan chrú, gan rún gan rá suilt
Is nár bhfearrde an cúige ina bhfuil triúr de shórt an chneáire, Ná feacaidh súil air riamh i dtúis a shaoil aon tsnáithe, Ach leadhb de shúsa buí mar chlúda, 's cor súgáin air
Caite i gcúinne ar smuirt de smúdar suip ba ghnáthach, 's é ag únfairt i gcaol lúibe saic nó mála
Ba mhinic crúthach fuail go húr ó rinn go sáil faoi, 'S saithí dubha de chuilí 'tuirlint le trodáin air
Tá anois 'na lobhar gan chiall gan mheabhair ag milleadh dánta
'S a chluasa bodhar ó Cháisc go Samhain le huallthairt gharlach
Is scléipeach scanrach faobhrach foghlach priaclach práinneach
Do bhíonn 'na shamhailt ag triall gach am ag iarraidh a phá bhoicht
I gcás ná tabharfadh páiste ag foghlaim ach trí lá aige, Bheadh táille trom air thíos 'na leabhar, 's díol an ráithe air
Mo mhíle brón is olc a ghnó os cionn a thréada, Tuata cóbaigh atá aineolach insa mBéarla
Is dual gur cóir do luadh dá shórt san teanga léannta: Quem Deus odit, paedagogum malum fecit
Anois ní foláir dom labhairt os ard ar a mhaithghníomharthaibh
Is cliste ceardach glic deaslámhach do chaithfeadh dísle
Do dhathódh cárta chomh maith le Sátan ar a dhícheall
'S bheadh cíoná aige ar bord gan spléachas cam nó díreach
Is ciúin 's is córach do spiúnfadh póca mná ar aonach
'S do thabharfadh nóta leis 'na dhóid ar ais nó ar éigean
Do sciobfadh bróga as cis gan sceon ó ghréasaí Gaelach
Agus ag seisiún in airde ar bord ba bhreátha an finné é
Is ceart do phósfadh lánú ag tórramh aimsir fronsa
Is binn is is seolta, milis ceolmhar, do sheinnfeadh trompa
Do leighisfeadh urchóid 's do ligfeadh neascóid le géarlansa
Agus ar thubán bowl nó breallán, d'fháiscfeadh fonsa
Atá artha deilge 's tinnis goile aige go fíormhaith
Agus a' breith clainne is fearr a thuiscint ná dochtúir Evans
Do mheallfadh nóchar chun mnáibh óga le neart luibheanna
Agus le pusóid do sheascbhean phósta do thabharfadh síolrach
Is aisteoir comhdheas i measc comharsan é chum gach aon rud
Do mheilfeadh bró, do chrúfadh bó, do dhéanfadh aoireacht
Do shaillfeadh feoil, do smearfadh bróga do bhearrfadh géanna
'S do ghléasfadh dose do ghráfadh cocól lena chéile
In aimsir cuiginne, is sámh an chuideachta Tadhg i láithreach
Spré den tine ní ligfeadh le gin ar bith amach thar tairseach
I mbéal bhriste dhi, d'fháiscfeadh an loinithe le gad maith cárthainn
'S níor mhaol an ionga é a' deighilt an ime go cruinn ón mbláthach
Gach n-aon agaibhse 'na bhfuil easpa ime air, glaodh i dtráth air
Atá dearna Mhuire aige 's slánlus fuinte aige le sál an árthaigh
Ina mhála istigh tá gárthainn curtha aige tré chroí luch páirce
Is ón sruth is giorra dhíbh beidh aige an cuipe in am a bhearrtha
d'fhuáilfeadh cáiteach sac is mála, pluid is súsa
d'fhuinfeadh arán, do luaiscfeadh cliabhán do shnífeadh túrn
I gcás cardála níl a bharr i gCarraig na Siúire
Agus tuilleadh dá cheardaibh ná fuil práinn lena gcur in iúl díbh
Anois is cóir a chomharthaí sóirt, do chur i gcéill díbh
Spangaí deireoil lagbhríoch teircfheolach lom míghnéitheach
Tá liathfheoithne tanaí feoite os cionn a éadain
Is rian an chorda do thuill fadó shin ann a chaolscruig
Atá ceann mór air, maol spairtchluasach, crom círéipeach
A bhaill gan luadar faon ar luascadh is luail 'na ghéaga
Féachaint ghruama, dhéistneach dhuairc, dhoilíosach fhraoctha; 'S sceird is scuaird mar aon le cruatan fuail gan traochadh air
A hocht is caoga bliain is aos dó, do réir m'amhrais
Ní cumas d'éinneach, bheith róléir air; tá ar an gcuntar
Le foiréigean, ag alpadh bréanspaid, do chuir sé a chúrsa
As é airde an chréice, bhuartha bhréagaigh, leath sé chúibit
Anois is dual dom barántas cuardaigh thabhairt fám' láimh air, Do gach suaidh is saoifhear suairc chum breith ar bhráid air, A cheangal go cruaidh 's go docht le buarach nó téad cnáibe
Is bíodh gach fuaithne dá chorp ar luaithchrith go tíocht dom' láthair
Go speisialta chum an Bhrianaigh atá réamhráite; Leanaíg go dian ag lorg an iarsma ar fuaid gach áite
Ná fágaíg fianbhoth cnoc ná sliabh, ná poll ná áirse, Cis ná cliabhach ná lios ná riascach ná cúil shráide; Clais ná díg ná fail ná claí ná cúinne ráithe, Stáca tuí ná punann lín ná easair chránach, Áith ná muileann ná cró circe ná cnota cabáiste, Halla ná cistin cliabhán linbh ná seanastábla; Comhra busca ná umar muice ná clais tála, Póirse kennell ná baraille cuiginne ná tigh fásaigh
Seomra siolla ná gráta tine ná fiú sop cnámharlaigh, Gan réabadh gan briseadh ó gheataí Luimnigh go Port Láirge
Is róghnáthach sa Ghleann Bán é ar a bhéile
Is tar na tráthaibh bíonn ar fán i bPailís Gréine
I gCnoc Áine beidh ar fáil in aghaidh gach féile, Ach Domhnach Cásca tigh Sheáin Uí Chránla beidh más féidir
Tigh Sheoin Uí Chuilinn is minic a thuirlingt aimsir cóisir, Et thíos in Úlla ó Mhiss Huet níorbh annamh póit air
Is maith a chuntas timpeall Dhúna ar phíosa spóla, 'S níor luaithe ansiúd é ná cois tSiúire ná i gCnoc Ordáin
I gCuillinn Ó gCuana bíonn ar cuaird i mbothán ósta, Agus soir ó thuaidh tigh Uilliam na Cluanach i nDún Eochaill'
Tar éis na ruaige suífidh thuas ar Ard a' Mhóta
Sa Cheapain Mhór nó i mbarr na Stuac beidh sé tráthnóna
Má bhíonn gé ná cuid de lao ná mias potóga I bhfoigseacht béice fead ná glao dhó, in aon chóngar, Tá fios féithe aige is éirim ar na bóithre
Is ar suipéar ann do bheadh sé muna n-iaid na doirse
Arna mháireach buailfidh páil ó dheas go Srónaill, Nó den stáir leis, siar go brách tigh mhuintir Thórpaigh
Níor dhóichí áit, ina dtóigfeadh áras lae nó dhó ann, Ná i gCill Fhionnáin, i nGleann Bruacháin nó i mBaile an Londraigh
I gCnoc Rafon do bhí sé cheana is fuair ann fáilte
Go deimhin má chasann, ann lena mharthain, beidh greim spáig' air
Tá roinnt aithne air le tamall is beidh roimhe garda, Do bhrí gur bhradaigh cúpla leabhar ó Pheadar Ó hÁinle
Tríd an mBáinseach uch mo chrá má ghabhann go deo chúghainn, Beidh dhiuc brád le corda cnáibe ar a scornain
Ní shabháilfidh trúp dá láidre d'arm Sheoirse é, Gan duckáil nó a chur in airde i bpiolóirí
Anois 'Uilliam de rás na gcliar, atá agat comhachta
Ná bí á iarraidh thoir ná thiar ach sá chum bóthair
Siúil go dian is lean a rian is ól do dhóthain
Is tóig air fiach go greim an diabhail má ritheann romhat ann
Glaoig ar dtúis, ag tionúis Heuston atá láimh leat
Nó fós Hoops, is gnáthach ann le hais na meá é
Druing is crúit, dhá sceadshúil air ó bheith ag soláthar, Gach aon sprúille dhéanfadh súp dó nó braon áithre
Mura bhfaighir ansúd é, sín do spiúnadh air ann gach lána
I mBearna an Scansa i mBóthar na nGabhar 's a gCúil na Rátha, Níl aon dabhta ná beidh cuntas insa tsráid air, Mar is gnáthach ganga air cois teampaill ag beiriú a sháspain
Ar scaipeadh na drúchta preab chun siúil go luath trusáilte
Ól do chrúsca, is beidh tú súgach te friseáilte
Gheobhaidh tú cúnamh maith ó Luke sa mBóthar Bán thoir, Agus cúpla pointear múinte chum setála; Ná dearúdtar timpeall cúirte Bhaile Thomáis leat, Gan cuardú dhó go ródhlúth is go siúráilte
Gan puinn amhrais teangmhóir ann le Major Corbett
Is tabharfaidh fuses grán is púdar, duit más práinn é
Iompaigh siar i gcionn Chill Fhiacal trísna bánta
Is lean a rian, go Dún na Sciach, mar mbíodh an pátrún
Ba mhinic riamh a bhíodh a thriall ann Déardaoin Álainn 'Na bhoidiallach agus tiarpa air fé naoi mála
Cuardaigh dóigh is andóigh ar feadh na tíre
Dein do ghnó go gasta eolach gan faillí ar bith
Imigh romhat, ná stad go deo, de ló ná d'oíche
Is lean go treorach é sa tóir le togha coisíochta
Ná fág tigh tórraimh, baiste, pósta, ná bainíse, Meitheal mhóna, macha bó, ná cuimhniú míosa, Fear ná stróinse, seasc ná tórmaigh, óg ná críonna
Gan an cóbach claon 's a gheocach dh'fhiafraí dhíobh ann
Anois i gcás ná déanfair brá, de scaoinse an éitigh Is é ordú dáimhe, flaith is fáidhe, is na suadhéigse: Coinnealbhá a chur ina dheáidh le toil a chéile, Mar chomhartha gráin air ann gach áit go leá an t-éag é
San le rá: a bheith ar fán gan chuid gan chaomhnadh, Gan chrích gan aird gan mheas gan cháil gan chiall gan éirim
Gan feoil gan arán gan bhun gan barr gan bhia gan éadach, Ag siúl bhothán 'na dhúrdhonán gan fáilte ó éinne; Ag dul chun báis le galar smáil gan silleadh cléire; Gan bean le fáil; cois taoibh a chláir 'fuáil aisléine
Gan cantain bráthar ná ord neámhga ag beannú cré dhó, Ná aon 'na dheáidh a déarfadh Ámen dó 'na Requiem
Ní bhfuil mé sásta fós don chneáire tar éis a ndúirt mé
Tá roinnt práinneach mór láithreach agus cúraim Tá mé lán de, is tuilleadh a rá 'nois ní fiú liom
Ach más gá dom labhairt go brách air, beidh sé i gcúplainn
Nach cruaidh an cás a dheacht i ndán i measc na dúiche, Uaisle bard a bheith go tláth gan rath gan súchas, Is rannghabhálaí lom díthchairdeach, tuata tútach A bheith ag cáineadh clanna deá-athar gan puinn cúise
Is cúis fá ndeara dom labhairt ar chréice an smáil, Mar bhí le fada 'na leastar ar fuaid bhothán, Ag síorthabhairt scannail is masla d'éigse is d'fháidh, Is gan bhrí ina rannaibh ach mar phreabfadh an breac den sruthán
Sin críoch lem' labhairt is measaim gur buíoch atá, Na mílte pearsa dom' fhreastal ón tSiúir go Máigh, Ach má gheibhimse feasta an fleascach ag plé le dán, Ní díon dó caladh ná cathair im' dhiaidh go brách
Contae Chorcaí le Dáiví de Barra, iodhain ollamh et éigeas et fear tabhartha nótais et cirt ar chóir et ar éagóir san gcontae roimheráite
Mar atá, go dtáinig fear cneasta fíoraonta chugam le gearán an deichiú lá den mhí Samhain i mbliain a cúig agus fiche, agus gur dhearbhaigh an faisnéisí im' láthair go dtáinig feáire faidchosach teircfheolach leathnochtaithe breacloirgneach buí seangchliabhach breicneach critheánach ag iarraidh aíocht air an oíche roimhe sin agus gur éirigh i moch lae et lántsoilse agus gur bheartaigh leis casóg mhaith nuadhéanta do chuir an faisnéisí dhe fliuch ar an gcrúca le haghaidh silte agus tíormaigh, agus is dá dhearbhú sin atá an barántas mar leanas: Whereas d'áitigh inniu dom' láthair fear den dúiche, Atá róchneasta is nár mhaith leis 'ainm do thabhairt i gcuntas
Go dtáinig deoraí ag iarraidh lóistín air oíche dhúrtain, Is gur ghoid uaidh casóg do chuir ó thrioblóid ar an gcrúca
Ball rónéata bhí dea-dhéanta deas dea-chumtha
Cé bhí sí lánmhór, ní raibh sí tónmhór mar a bheadh gúna, Ach sciorta sásta 'na raibh kick off ann siar tar glúine
Is dá olcas toss do bheadh ag fear níor bhaol é mhún' air
Is cúrsaí galair, do bheadh léi scartha, ar a shamhail de chuntas
Roimh ghoimh na síne thiocfaidh sa gheimhreadh atá 'chroí ag dúchant, Ná féadfaidh freastal, chum spóirt le fearaibh, le heaspa clúdaigh, Ach beidh 'na spreas, gan chlú gan mheas, 'na shuí sa chúinne
Is iad comharthaí an bhradaire: bíonn sé ag caragail 's ag déanamh aimhlis; Liost is guala air chum suaite ar ghnóthaibh daoine
Bíonn sé ag béadán 'na shirriam tinteáin le hais gach grísce, Is bearna fhairsing 'na bhéal is drannadh air ón bpíopa
Cé níl sé ceardúil atá sé áisiúil tar mhórán daoine
Ba mhaith mar spré dhó abhar túcaera, an bathlach smíste
Níl dabht ná mearú ná gur mhór é a leasú dhó ar charn aoiligh, Is líonfadh suas an poitín fuail dhó gach uile oíche
Níl ann ionadh, atá sé brúideach ag caitheamh bídh dhó
Mar lamhnán taisúr do rachadh ó lagú le séideadh gaoithe, Is ea líonann a mhéadal go mbíonn sé ag mianfaigh le heaspa slí dhó, Is gach uile mhaidean caitear a leabaidh amach le píce
Is do chomharthaí an tséithligh go mbíonn lintéir, i ngabhal a bhríste, Is beann dá léine nár níodh le tréimhse 'na liobar síos as
Gach coiscéim shiúlann gabhann de ghlúine air go díoscair, Go ndíbríonn cuileoga ó bheith ag cullóid timpeall 'íochtair
Sirim gach faraire, 'na ngeabhaidh an bradaire chuige san oíche, Le hadhastar gadraigh a cheann 's a chreatalach do cheangal go díoscair, 'S a thabhairt im' láthair, go mbainead de sásamh i gcarcair na daoirse, 'S an rath ag cnagarnaigh do cheap na Sagsanaigh dá shamhail chum díoltais
Whereas dom' láthair táinig gníomh oilc go ndearna's gadaíocht, mailís mhillteach, lá geal Bealtaine samhraidh saoirse gearrfhia cuthaigh gur sciobadh gan fuíollach
Ó tá gur imigh gan bith a dhíola, ó Sheán Ó Broin i bhfios mar inseann, barántas cuarta uaim go díoltach chum a loirg le hiomarca díchill
Seán Ó Broin flaith glic noch maífead mar bháille cumais nach uras a chloíochan, is Oilibhéaras Ó hÉalaithe téadh 'na choimhdeacht, dís nach uallach fuaim a n-intleacht
Loirgíg ard, ná fágaíg íseal, tuath ná cealla bailte ná tíortha; brisíg gach bosca, 's gach doras go fíochmhar; tá bhur n-ordú láidir dána díreach
Measaim nach an-cheart i mbaramhail smaoineamh ar Thomás Óg i ndeoidh an ghnímh sin; ceanglaíg docht a chorp doscaoilte ní suspicion lag ár meas 'na thaoibh air
An giorria ina thigh má chim an dís sin tógbhaígh a chuid 's a strus den rídhleacht; is urra le treit mhéith ghearré an tí seo tugaíg go hullamh fá choiste an chirtbhinse
Ní foláir dhó aighneas deimhneach díreach do fhriotal go luath gan ghruaim ar bís linn; táid bannaí is díotáil faoi láimh scríofa 's de réir bharúlach dearbhú trír air
Ba fia gearr taithiceach tairbheach clíthiubh, reamhar glan feolmhar córach dingthe pearsanta aibidh, ba dheacair a chloíochan 'na dhíol níor ghlactha leathanmhart smaoiste
Tá giúistís calma againne taoibh linn, leogan oirirc forasta ríoga, Cormac Mac Cárthaigh, cáidhfhlaith líofa, chun sentence ceart dlí ar shladaí 'dhaoirbhreith
Cuirfimid fearchoin tapa ar gach taoibh dhe, d'eagla a cheilte ná a theife ón mbuín sin; beidh Dónall Spáinneach san aird thíos de is Ceallachán thuaidh má luann an tslí sin
Beidh Réamann de Barra 'na sheasamh go síleach is Donnchadh Ó hIcí is tintí gníomhartha; Donnchadh Ó hÓgáin is róghábha a ríomh linn, is Seon Casey roimhe má ritheann faoin gcoill soir
I gcás má ghabhann ceachtar dhen tslí sin go mbeidh gofa go hobann gan righneas; ba dhoilbh an goirtscéal giorria bríomhar do ligean gan cheart le neach dá airde
Seo an t-ordú chughaibh le dúthracht díograis, an dara lá mar thuigim den mhí seo; má chuireann chun reatha gairmíg Síomon; is é rithfeas go crua mar luas na gaoithe
Críoch mo labhartha in aichearracht daoibhse: 'na bhrá don bhara go ceangailte tíodh libh, in éiric a shlite go n-imearthar dlí air, is togha an choiste, faoi Chormac bíodh sin
Agus do shíneáil chuige agus do suíodh cúirt go sultmhar sítheoilte linn i dtigh Sheáin Uí Bhroin, Máirt Cincíse, agus do caitheadh os cionn fiche scilling ar thórraimh an ghiorria chéanna; agus fuaras-sa féin mo phíosa airgid ón ngiúistís ar son an bharántais réamhráite
Contae Chorcaí mar aon le mórchuaird Éireann
Ag Donnchadh Mac Giolla Phádraig, ar Bhaile na Móna in aice Mala
Fuaras faisnéis
an seachtú lá d'Fhómhar san mbliain so d'aois ár dTiarna ocht gcéad déag agus fiche: Go dtáinig do láthair Chonchúir Uí Fhloinn, an claonchladhaire dar budh comhainm dó Donnchadh Ua Muirriain agus gur dhearbhaigh sé ansiúd ar mhóid an leabhair dá dtabharfadh sé seacht bpinginí pá dhó sa lá an mhí chéanna roimhráite go ndéanfadh sé an oiread cloch do bhriseadh leis an ndís eile darba chomhainm dóibh Donnchadh Mac Giolla Phádraig agus a chomhchomrádaí Muiris Ua Síocháin
Agus is dá dheimhniú so dhíbhse agus d'éigsibh Éireann eile agus ag tabhairt cruinnfholáireamh don chlaonchladhaire chealgach dhíobhálach shuaite bhuartha bhráideálach bholgmhór bhléinfhairsing chaolspágach chúng-ghúngach chaolshliastach chamashálach choirgeach ghruaigeach mhícháileach shiúltach scéaltach bhothánach darba ghnáthobair dó bheith ag reic agus ag síordheimhniú éithigh agus ag claoncheapadh scéalta bréagach ar dhaoinibh macánta na gcríoch
Is dá dheimhniú so dhíbhse atá an barántas so mar leanas: Whereas do tháinig inné dom' láthair féin an sárfhear de thréad na mborbfhlaith; Do thug an leabhar gur tháinig an lobhar go claon le fonn ag déanamh toirmeasc', Ar an ndís nár bhaoth a ngníomh i dtréanchath claíomh nó i dtraochtaibh truipeanna, De shíol na bhfáithe, 's de mhaithibh na sárfhear, do bhí fial fáilteach, tráth gan uireaspa
Murab ionann is an scrúile, cuirriceach crúbach 's a mhéadal bhrúideach chraosach thubaisteach
'S a dhá mhala chlúmhach go cluthar os cionn a chlagairí súl ag déanamh foithine
Ba bhaoth a ghnaoi, agus féachaint fill, agus fé mar chím, bhí a éadan cuirriceach
Agus néamh na daíochta' tré scéimh na buíochta' ó thrácht a bhoinn go fiar a mhullaithe
Scriosfad gan spás, an leathar dá chnámhaibh ó mhullaigh go tráighibh caola an mhursaire, Mura dtaga an straoill, go cathach gan mhoill dá aithris díbh, gur bréag do inis sé
Ní fhágfad aoinneach de shíol na n-éigse, ó Chois Féile go hUíbh Mac Coille soir, Ná cuirfead gan cairde, mo bhille dá láthair ar ghníomhartha an chneáire do réir mo thuisceana
Do bhí sé féillteach, sílteach scéaltach, agus fé mar léitear is é ba chuibhe dhó
'S do chuirfeadh an straeire trína chéile daoine naofa agus cléir na bhfriotal-cheacht
Ceangal
Fionnaim is aitchim go cneasta le sítheoltacht, Gach file agus flaithe ón nDaingean go pointe Eochaill', Má castar an scraiste seo feasta sa tslí rompu, A chreatalach cealgach do cheangal le righinchorda
Tabhartha fám' láimh agus fám' shéala, Donnchadh Mac Giolla Phádraig
Ag seo ordú údarásach i ndiaidh leabhair bhig do goideadh ón nduine réamhráite
Seán Ó hEithir Dúlocha; bliain míle ocht gcéad, comhairigh a deich gan bhréag is trí cuir ina dheoidh sin ó scríobhadh é, Whereas do tháinig inné dom' láthair, gan aon dabhta Go raibh fear córach insan gcomharsain ar goideadh leabhar uaidh
Do réir mar dhearbhaíonn is mór an t-easpa imeacht an leabhair seo, Is bheith 'na chónaí i ngeall ar ghadaí do rinn an lomscrios
Dá bhrí sin tá 'gam togha barántais le cur 'na dheabhaidh siúd, Agus scata álainn d'fhearaibh breátha a lean sa bhfoghlaim: Tugaim daoibh comharthaí, ar gach bóthar, chum é a chuardach, Glais is cómhraí, ar fuaid póirsí is insa chúinne
Cuardaigh go cíocrach, poll an phíopa is capa tuirne
Is ná fág aon aoileann insan tslí romhat ná rachair chúchu
Comhartha an leabhair so is cóir a thabhairt duit sula ngluaisir
Ba English Grammar é is bhí tasail dearg lena chúl thiar
Is mór an t-easpa, le trí seachtaine, gan amharc súl air
Tabhair bata leat ar eagla aon stracaire bheith drochmhúinte
Is má níonn leat achrann buail san mbaitheas é is bain an tsúil as
Má chastar bean chríonna ort, 'na luí san gcúinne, Dearg an píopa, tabhair pinch snaoisín, is déanfaidh suas leat
Déan togha aireachais, ar eagla an mhadra, is buail san chabhail é; Is má théann thar doras is a chraos oscailte is go mbeidh sé ag amhastraigh, Cuardaigh fén leabain é ar bharr an bhalla is ar dhreasairibh
Cuardaigh go fórsach faoina gcóta is 'dir a nglúine é
Cuardaigh a mbrollach síos 'na stocaí is siar 'na ngúna
Cuardaigh aontaí is fós margaí is tar n-ais go Dúloch'
Mar is mór mo dhóchas gur san gcomharsain atá an bithiúnach
Cuardaigh laistiar ar fuad an iarthair is go Mothar Uí Ruaigín
Cuardaigh go dlúth ó Lios Ceannúire go SeanGhualainn
Labhair go réidh, is go róshéimh, i gceantar Luimnigh, Mar dá mba thú aonmhac Rí na Gréige ní thabharfaidís urraim duit
Ná fág ar bóthar peeler comhra ná bean handbasket
Is má théid chum coimhscair glaoigh ar na peelers chun tú 'chosanta
Seachain an eaglais, is dream róbheannaithe iad, do léas na húdair, Is fearr chun teagaisc, is comhairle a leasa, do thabhairt dúinne
Ná fág tigh ministir ó bhruach na Sionainne go Cuileann Ó gCuanach
Is má théann aon chun imris lámhaigh do shiomatar is crom ar foghail air
Ná fág tigh Sasanaigh, romhat san mbealach, in aon áit ded' shiúlta
Is ar do chasadh déan do chac ag an halldoor ann
Tá tuairisc ghadaíochta ar na Corcaígh, is cuartaigh go dlúth iad, Is ná bíodh aon mug ná séivin ná tabharfair súil air
Má fhaighir teacht suas in aon áit ded' chuairt, leis an mbithiúnach, Cuir tor aitinn faoi ar dhrom asail, is bí dá rúscadh, Nó é cheangal, go lom is go daingean, do thóin na miúlach
Nó beir ar ghruaig air, strac aduaidh é, go dtugthar chúgham é
Go gcuire mé mittimus leis go hifreann, go dtí Plútó, Áit a scriosfar an choirt 's an mheirg amach dá rumpa
Cuirfear san choire é agus róstfar ar ghreidill é go mbaintear súp as
Stracfar ar mhullach é go mbuailfidh Oscar trí bhuille dá shúiste air
Nó stracfar ar spaige é tar éis é a chreachaint síos go Tartarus
Is ní thabharfaidh Cárón trasna ina bhád é go bhfaighe sé leathphingin
Cuirfeam ina dhiaidh siúd, slua des na diabhail le haghaidh a stracaithe
Is nár fhóire Dia ar an mac mírialta do rinn an chreach orm
Ach aréir is mé sínte do taibhríodh néal tromshuain dom, Gurb í Clíona, banríon na bruíne, do thug mo leabhar léi
d'éiríos ar maidin, is do rugas ar bhata a raibh cnap mór luaidhe air
Is níor stadas don sceimhle go ndeachas go Cnoc Fírinne mar a raibh na sluaite Óg is críonna ag dul chun bídh is ag déanamh suaircis
Do bhí an saoiste go sámh 'na shuí ag tosach boird ann
Do bhí an bhanríon ann ar chathaoir is ba ghránna an tsamhailt í Do bhí Carthanach críonna ag caitheamh píopa thíos san gcúinne, Ar shúistín tuí is a loirgní snoíte, breac go glúine
Do bhí madra mór ann, ag slamáil feola, is do chuir sé drannadh air féin
Is mura mbeadh gur shamhlaigh an bata in mo dhóidse is dóigh go stracfadh mé
Do bhí cruitire an cheoil ina shuí ar bord is dream ag rince
Is do bhí stróinse ina shuí ar bord ann, de chat mhór chíordhubh
Do bheannaíos go séimh dóibh le chéile, is ní bhfuair mé aon fhreagra, Cé go rabhas ag féachaint ar gach taobh díom, ar eagla an mhadra
Do bhí deoch is bia go húr dá riar ar gach nduine acu
Is dobhois gach uair liom is mé 'féachaint go trua go bhfaighinn cuid le n-ithe de
Sa deireadh do labhair liom óigbhean mhodhail do bhí san gcuideachtain
Is tapa d'fhiafraigh cá bhfuil do thriall nó cá canad tú
Do labhras go héasca leis an mbéith gur duine do scriosadh mé; Go rabhas ag siúl na dúiche ag lorg bithiúnaigh do chuimil liom
d'éirigh stróinse 'raibh airde mhór ann ina sheasamh suas
Do bhí a fhéasóg comh fada le rón agus dhá chluais asail air
Do bhí baitheas gruagach air is sé mo thuairim go mba samhailt le tor aitinne
Do bhí smúsach srón air, súile móra, is fagsail dearg leo
Is dá bhfeicfeá ar nóin é, de thaobh chorróige do chuirfeadh sé eagla ort
d'éirigh Clíona do bhí ina suí is do labhair go múinte, Is d'fhiafraigh scéala díomsa i mBéarla: who are you sir
Or what made you so late to come this way you are not in humour
Do labhair léithi go róshéimh agus is ea dúras: I am no stranger nor neither a ranger but I come from Doolagh
That my book was stolen from me felonious from the schoolhouse
And if I could get the vile transgressor I would ill-use him
And if I could make him known he would pay sore for his misdoing
D'éirigh an gruagach is dúirt go stuacach aithiseach dána, Go ndéanfadh mé 'bhualadh go rabhas ag déanamh bithiúnach dá raibh 'na láthair
Dúras go réidh leis go mb'fhearr díogha réitigh ná togha achrainn
Is má bhíos i m'aonar dá bhfaighinn fairplay air go dtabharfainn bata dó
Do léim anuas chúgham preabaire de bhuachaill óg scafánta
Is dúirt leis an ngruagach, labhairt níos stuama, is bheith síochánta
"Ó goideadh a leabhar uaidh, ní locht ar a thuairisc d'fháil más féidir
Is más sibhse thug uaidh é tabhair uait é nó comhrac aonair " Nuair labhair sé im' fhábhar, do bhuaileas go láidir sleais ar an ngruagach
Is dúras ná fágfainn, an bhruíon go brách go dtugadh mo leabhar dom
Ar a chúl do leagadh é, 'mullach an Charthanaigh do bhí san gcúinne
Is píopaí an tobac do bhris is do scaipeadh síos ard Dúlocha-sa
D'éirigh Clíona go tapa ina suí is d'ordaigh suaimhneas
Do thug sí scoop ar fuad an tí is do sciob léi suas é
Do labhair go caoin is do chuir comairí orm scor den achrann
Is ar fheiscint píopa briste san ngríosaigh le rachta gáirí is láidir nár tachtadh í
Do tháinig an madra, is a bhéal ascailte, is é ag amhstraigh
Do bhuaileas sleais treasna 'na bhaitheas air is bhain mé an tsúil as
Do rith go tapa go ndeaghaidh 'un leaban agus é 'liúirigh
D'éirigh an saoiste go tapa ina shuí ag fógairt silence
Is dúirt leis an ngruagach gan níos mó buairimh d'fheiscint go lá uaidh
"Má goideadh a leabhar is gur déanadh a lomscrios ní locht air bheith cráite
Is do réir mar chuala 'teacht ar a thuairisc is duine macánta é " Do tháinig camarlach, de smeirle smeartha, is breillephus mór air
Is dúirt go mba chóra dó mé 'scóladh nó mé 'chrochadh le corda
"Dein é scúrsáil go mbeidh an fhuil 'na srutháin, trína dhrom thiar
Nó é chur i gcarcair i bhfochair na gCeallach is é cheangal le slabhra ann"
Dúras dá fhreagra dá dtéinn san gcarcair go mbeadh na Ceallacha suaite
Is dúras 'na dhiaidh sin "t'anam don diabhal is tú thug mo leabhar leat
Agus dar Mánas scriosfaidh mé an pus is an priosla dhíot mura dtugair uait é
Ba mhinic trodaire de smeirle liobarnach a' cuardach bothánaibh
Is éasca scriobann tú, a smeirle thubaistigh, gach ní 'nseo láimh leat " Do chruinnigh an bhuíon do bhí ar fuad an tí, is do stad an t-aighneas
Is do cuireadh im' shuí mé ar thogha cathaoireach is deoch is bia dhom
Duas mo dhóchaint aráin is feola is deoch ró-uasal
Ansin do cóiríodh leaba ró-dheas go ndeaghas chum suaimhnis
Ar mo luighe tháinig maidhre de bhruinneal ógdheas, Is do luigh sí ar leabain, suas le m'ais i gcúinne an tseomra
Is do dhúin an doras is d'fhásc glas air chum ná tiocfadh níos mó ann
Ba bhreátha í ná Deirdre, do rinn an léirscrios, ar Naois is ar a bhráithre, Nuair a lagaíodh a ngaisce le draíocht tar éis teacht thar sáile
Ba bhreátha í ná an ainnir do ghluais ó Albain le Cúraoi mac Dáire, Cia gur cailleadh an cura le Cú Chulainn de dheasca na mná sin
Ba bhreátha í ná an aonbhean dob áille scéimh a d'imigh le Diarmaid, Cia gur cailleadh na laochra de dheasca na béithe i gcaladh an iarthair
Ba bhreátha í ná Dianeira a thaisteal i gcéin le Hercules liafa
De dheasca na bruinnealann sa tine do rinn spahois de
Ba bhreátha í ná an triúr ar ar thit an t-úl fá mholadh Pháris
Is ná an bhruinneal deas fhionn do thaisteal thar srúill i gcuideachta Iáson
Cathair na Trae do leagadh le Helén le hiomad a fórsacht
Níor chasmhail liom béith ar leabain lem' thaobh im' fhochair sa tseomra
Ciollán na Céise do lagaigh an tréanfhear Fionn go brónach, Nó gur bhailigh 'na dhéidh sin slua na Féinne thug a rian 's a shnó dhó
Ba bhreátha í ná Niamh Nuachrothach i gcéin do ghluais, le Talc tar sáile
Insan gcath gur claochnaíodh Talc le hOscar ar Chnoc an Áir thiar
Iollann Armdhearg, dá mhéid a ghaisce, a sheasamh 's a laochas, Gur fágadh dealbh dá thréine ar arm é is gur tugadh uaidh Éachtach
Mac Mhaolsheachlainn le scheme is cleasa do threascair Turgésius
Is uaisle Danar is ní trua, do cailleadh de dheasca na béithe
Ruathar ármhaigh Chonaill Chearnaigh ar fhearaibh Éireann
Is ar thit dá n-earbaibh le hAille mhaiseach de shlua na Féinne
An bhruinneal bhreá bhéasach, ler cloíodh is ler ceangaladh, Samson an tréanfhear
Is dá mhéid a ndaingean, is gur réab a gcuaillí is do tharraing 'na dhéidh iad
Is ná mórán eile ba bhreátha díobh ná tigeann dom' éileamh
An uair do fuaireas an tigh uaigneach do dh'éiríos go héasca, Is d'éalaíos anonn, go cneasta is go ciúin, go ndeachas fén éadach
Níor labhair sí focal is do luíos ina fochair is bhíos sealad dá bréagadh Is tar éis í a bhogadh do thit mé im' chodladh, is níorbh fheasach dom aon ní
I dtaca an mheán oíche, do cheapas corraí, is preabadh im' dhúiseacht Agus cá mbeinn ach i dteach Sheáin Mhitchell san gceann thoir de Dhúlocha, Is go moch ar maidin do ghluaiseas chun reatha is mo dhóchaint dua orm
Is do bhí mo leabhar beag romham, is gan deigh-shnó air, is sop anuas air
An Ceangal
Aitchim air gach faraire de locht an dáin, is gach preabaire den eaglais a nglaoim 'na bpáirt, Chum mallacht agus eascaine Dé na ngrás I mbaitheas an té bhradaigh leis mo leabhar beag bán
Contae Luimnigh mar aon le Contae an Chláir agus mórchuaird Éireann uile
Faisnéis fíordhearfa Shéamais Uí Ghealbháin
bádóir barrúil binnghuthach do láthair Phádraig ghreannmhair ghníomhghlain Mhic Giobúin i nGarrán an Ridire, aon de phríomhbhreithiúin mhórdhálach na bhfíoréigse san ríocht réamhráite mar aon le dháréag de choiste fhileata oirdhearc na Mumhan an 20 lá de September 1773
Ar mbeith don fhaisnéisí dearbhaithe ar an naoimhleabhar soiscéalta adeir ar an naoú lá dhen mhí so go dtánaig go mórtaiseach mímhúinte go scoil Thomáis Uí Mhíocháin
ardsirriam Thuamhumhan agus Chonnacht agus teagscóir na n-uimhirealaíon in Inis i gContae réamhráite an Chláir, dís daoldathach dúr de bhramairí boirrgheoiseach buachuilleannach i modh breallsraithirí nó bradbháillí agus gur fhuadaíodar go claon meangach mí-umhal cló-údar ceartrialach uaidh mar ghealltán le sraith nó srádcháin do ceapadh go héigeartach san Inis gcéanna le ceannaithe cruachoimseacha caoltís do fáisceadh agus do fuineadh a deasca chríon coparúis agus deargmhangalaim
Adeir nach feas do thuaith ná do chléir, d'fhile nó d'ollamh, do liaig ná luibheach, do bhocht ná bhaintrigh, anmna ná áras na ndúr seo, ach amháin gur inis maolghraigín mallachtach mionAlbanaigh dhó
dúil don droch-chineál deamhnaí dá nglaotar Dandanum Drummond, daoine d'ealaí agus de ghinealachas na gcaoiltíosach gcéanna, mar atá dúrdhiomh na loisceoir leithchéimeach gag-ghion gormdhreoite agus glasleadhb d'umar eile na stileoir siapluisce spioraid ghéir, nó amhmblais éaguisce dá ngoirthear san gcoitinne suaithsteall nó panjandrum
Adeir an faisnéisí gurab éagóir fhollas an leadhbloisceoir gannghorm thuas bheith air threibh chróga Chathaoir Mhóir agus é 'teacht de réir craoibhe agus athardhacht ó Chathal Choirtre ann agus gur falsacht mar an gcéanna an steallstileoir réamhráite bheith ar SheanGhaill, agus é de réir a dhaoirchinéil de chumasc dhríodar na nDanar agus na n-aitheach dtuath ionas go bhfuilid ar dtéarnó san líne ndíreach ó Lópais na Leadhbhaice
Adeir fós an faisnéisí gur soiléir fírinneach na nithe so do réir na Scriptúir diaga: ex operibus eorum cognoscetis eos, gurab as a ngníomhartha is ionaithne iad
Óir suidhidh saorscoil Seanair nach dearna aon phlanda de na caoinchip uaisle táir ná tarcaisne do thabhairt ná 'thairscin d'ollamh ná d'éigeas d'ealaíneach ná d'ilbheárlach ná fós do shárstiúiritheoir scoile san mbith gus an am so
Sochtas an faisnéisí ar saoire sásaimh sárdhlitheach agus saorchoimirc síochána na bhfilí
Whereas ghlacas faisnéis dhearbh ar mhionna an Bhíobla, Ó Shéamas Ó Gealbháin, fear tagartha cruachás Thomáis Uí Mhíocháin, Go dtug dís danardha, duairc dubh damanta dána diablaí, Táir dhó is tarcaisne tré cháin ceannaithe crágach ciarbhuí
Is goirt an sceol ag saoithe an eoil is i measc na n-éigse, Teagascóir ceart i ndiamhair reacht na n-uimhirbhéarlaibh, Is deilbheoir duan ba chlú do Thuamhain, is d'Inis Éilge, Fé dhaoirse chruaidh na n-aitheach dtuath do ghoin ár nGaolaibh
Ní hí duais do thuill an suaircfhear mar dhíol saothair, Dúrbhuíon duaiseach, thíocht dá bhuaireamh báillí is maoraibh
Dá bhrí sin screadaim ar shaoithibh ceannais, is curaí cróga, Ar uird is cléire, údair éigse, is ursaí eolais
Fé thíocht go fial 's na dúir seo d'fhiach le dúthracht dearfa
'S a dtabhairt fé dhlí is fé choiste chruinncheart chúirt na seanchadh
d'eagla chluain na Reynard rua so do bhur mealladh
Is cóir a gclócheart 's a gcruinnchomharthaí díbh do thabhairt
Do réir Drummond graigín gobghlas de Chlainn Chailitín, Ag scannadh na díse ar mbeith dá n-intinn is dá ndaoirealadhaíon, Is le pocán gabhair ba bhléinghearr gabhal is cosúil athach díobh
Is tá sé dromneart crotach cromchnuip ar nós Pacolet
D'éis spioraid dríodair beatha brioglaigh a bhréanbhraithshilidh, Is gnáthach scaoilteach ar mhná críonna ar feadh na seachtaine
Tá an dúr eile acu súite seirgthe scrogbhuí scólta, 'na ghlagán glagair, 'na ghlasán gaige 's na ghrúigín gleoiseach
Ba chirte don Chathal so leadhba glasa na ngalar-mbadógaibh Do thabhairt ón margadh is dá bhfaigheadh leathracha an mhadra dhreoite, Iad do leathbhrú do loscadh is do leasú i gcóir na pingine
Ná buaint le sciúirsí na suaircfhilí, saora soineanda
Fógraim spaga d'ór na Sagsan as a dtuairisc, Nó don tí ghearrfadh díobh ón gcnáimh na garbhchluasaibh
M'ordú lom do Thadhg na Cabhlach is d'Uilliam Builtéar, Dís ghlan ionraic fri ghlia pionsa Roidheas na gcoiléir: Níor mhiste dhóibh mar chabhair i ngleo nó i mbearnain mbagair, Tomás de Hóra is Seán Mac Mathóna ó Bhéal na Craige
Saigheadaíg sléibhtibh, coillte craobhach, curraithe is ceochnoic, Doimhinghlinn diamhair, fáinsí fianbhoith, mothair is móintibh
'S gach síbhrugh seascair dá bhfuil ón gCarraig go fraithibh Fóidreadh
Is ó Bhinn chaoimhChonaill fríd gach conair go hInis Beothuinn
Cuardaíg clasaibh damhchaibh deasca is coirtchúil chliathbhriosc
Brisig, bearnaíg, oighinn is árthaigh is glais úir iarainn
Dob anacra is guais iad d'éalú a Tuamhain, má táid inti
Déintear go dlúth, a cuan 's a caoinchiumhais d'fhaire timpeall; Ó Chill Da Lua go Tulaigh na dTuamb' bíodh fé bhuíon ionraic: Risteard Siortáil Dochtúir Lochlainn is Seán Ó Núnain
Coimeád na slí ón gcaol gCroisín don Choirnchill chirt, Ar Uilliam Mac Gearailt ar Hanraí bhacach 's ar Chonchobhar Lysaght
Tuaith na Roinn Trá Baile Uí Bheacháin is Uachtar Bhoirne, Bíodh fé Thomás, shuairc Ua Gioll' sheanáin, 's a chúntóirí
Ó ghainimh Dhoinn chois Malbay an ghrinn go Maigh Uí Bhreacáin, Bíodh fé chliar ghlain, Aindréas fial 's a' tAthair Labhrás
Coimeád an Iarthair 's go speisialta solasteach Malbay, Ar Bob Keane bíodh, ar Thadhg Mac Coinn, 's ar Phádraig Laoiléis, D'eagla Pacolet ná fós Cathal do dhul a riail dlí, I gcurrach ná i mbád mbeag ag braith ar bhairnigh go Contae Chiarraí
Creidim nach rachaidh go hInis Cathaigh ag cnuasach meangán
Tá Uilliam Eames rompu, Calbhach cróga is Frank Ó Gioll'sheanáin
Coimeád an chalaidh ón Roinn go Cathair ar Risteard 's air Phádraig
Do gheobhaid togha claimhte piléar is piostail ó Sheon Chartres
Don Droichead má rachaid, scriosfar an chruit is fós an leadhb dhíobh
Is calma an garda Tomás Hasset is Pádraig is Seán Ievers
Go Spar Thuamhumhan draíocht dá scuabfadh iad ná d'intleacht, Bheadh a gcoirp pollta ag Seán Ua Maoldomhnaigh is Séamas Boínbhiol
Ní bheid in Inis gan cuibhreach uilleann boltaí is brandóg
'S a ngearradh den tréad le bláth na cléire Dochtúir Baróid
Ceangladh triúr go fial fiúntach dearfa dána, Ua Caoimh gliaghlic Donnchadh Ua Briain is Risteard Caomhánach
Ba nár an dearmad bhaineann bagar de cheap na n-éigse, Séamas Mac Cruitín do leasaíos na malaí le cearchoill eirligh
Fuigheadh lucht mangalaim pionós anama colainne is coinsiais, Coinnealbhá is creill ón éigeas Tadhg is mallacht ó Mhaitias
Fógra cruaidh do m'oifigí uaisle is fós dom' gháirchoin: Ar bhfáil na ndúr a gcur go dlúth, fé chreasaibh cnáibe; 'S a gceangal nochtaithe, ar staigín Connachtach, nó ar thorc cíordhubh, Is iad do sciúrsáil ó Shliabh Calláin go Cnoc Fírinne
Tré bhreith an choiste, beidh siad crochta in aghaidh na spága
'S i mbranraí iarainn faoi na fiacha ar Chrois Ard Phádraig
Mo bharántas díbh fé shéala chruinn is fám' láimh léadmhar
Ag cúirt an Gharráin an fichiú lá den Mheitheamh dhéasach
Ar mbeith im' fhochair dom' cheann choiste is dom' mhaor bhinse, Filí fiúntach', An Mangaire Súgach, is Muiris Ó Gríofa
Seacht gcéad déag a seasca ar aon deich is trí de bhlianaibh, Aois an Íosa shaor ó dhaoirse ar chrois na bpian sinn
Pádraig Mac Giobúin
A oirsibh na nGaoidheal, is a dhrong ionraic, is curata gníomh claimhte agus ponc pionsa, tugaig fé chuing dhlí chirt na dúrchrústaibh, is crochfadsa os maoil chrainn iad go n-úrmhúnaid
Contae agus cathair Chorcaí do réir ordú Éadbhaird de Nógla, aon de bhreithiúnaibh na héigse san chontae agus san chathair réamhráite agus san réim dhírigh go Port Láirge le cead Phiarais uasail Mhic Gearailt, ardshirriam Leithe Mogha
Whereas go dtáinig dearbhtha diana daingeana dom' láthair
dílleachtaí daill bhoicht do bheith 'na chónaí i gConair na gCoileach i gCorcaigh Mhóir Mhumhan, dara comhainm Seoirse Trounce; go dtáinig ceithearnach cuirriceach, cladhaire de shíol gConchúr ón Oireacht, áit a mbí cruinniú bacach agus geocach na dtrí gcontae ag teacht ar aon láthair,
Muiris Camshrónach Ó Conchúir, gurb í ceird is mó do lean an fear so saoirseacht loinge agus gur chomhdheas ar gach ceird é, agus nach lia do cheardaibh maithe ná drochcheardaibh: gur gheall don tSeoirse réimhráite giolla treoraithe do chur dá bhun; gurb é giolla do chuir uaidh, giolla ar aon tsúil ar nós Pholyphemus, nó fós ní bhus measa, de bhrí go raibh an aon tsúil sin gan amharc; gurb é fáth fá ndearnaigh White Eye sin ionas go dtitfidís an dís dall sin tar ché na bpotataí amach agus go mbáifí amhlaidh uile iad agus an tan do bheidís muintir Sheoirse ar buaireamh intinne go ngoidfeadh Muiris Camshrónach a chip a mheanaithe, a scian, a chlár gearrtha, a chuid guaireach agus cnáibe a chuid snáth agus ciarach agus fós a chuid leathair ionas go leanfadh Crooked Eye an ghréasaíocht ó do mheath an tsaoirseacht air
Agus mar do fríth faisnéis thráthúil ar an gcamiarracht mhallaithe tug an cladhaire, do theith leis féin go Dún Garbhán
Ar na hábharaibh sin ordaím údarásaím agus ionchumhachtaím an Seoirse réimhráite fá ghasra do churaíbh calma cróga cruachuisleannacha, cnámhreamhra, ceanntréana do chur i ndiaidh an chaimearthrigh thubaistigh gacha ndíreach go cé Dhúna Garbhán mar a gcluinfid ag tuargain darach d'ordaibh saoraibh, de chúlaibh tua nó oirnise ar bith eile é, ag oibriú ar loing lánlofa nó ar sheanbhád chríondreoite, óir is ann is dóigh dóibh féin faill d'fháil air, é do cheangal is do chruachuibhreach gan mhoill le téid chlúimh nó le corda cheithre n-orla do chnáib rómhaith arna nuadéanamh
Agus de bhrí go bhfuil Muiris Camshrónach cairdiúil san dúiche sin bíodh adharc fhiaigh acu rena séideadh
Óir tiocfaidh dá bhfortacht slua slaparach de chlainn tútaigh tuaiplisigh mhic Thomáis Mhic Lóbais, mar atá sliocht Sur Dónaill Uí Phlubaráin agus Mhaonais Mhóir Uí Mhadagáin, agus Mhurchadh an Bhrama do stad ar na ceantaraibh sin ón am fá raibh machaire Caisil dá bhuaint amach
Agus de bhrí nach daoine lerab fuafaire macasamhail Mhuiris Chamshrónaigh Uí Chonchúir ná iad, do bhéarfaid a gcabhair agus a lánchúnamh chum a stracadh leo ar ais nó ar éigean, go ngluaisfid agus brodchleith i láimh gach aon díobh agus lón prácaise eornan, pónaire agus pise, gona anlann de cheannaibh colmóirí agus de bhréanim gabhar agus caorach i máilín ar ghualainn gach aon díobh, go gcuirfid tar dhroichead Ghleanna Maighir anoir chúghainn é
Ná ligthear Muiris Camshrónach do láthair bhreithiún ar bith ach amháin do láthair Sheoirse féin go n-imre neart a chuisleann air le maide stuacach stucánach corránach cnapánach droighin i mullach an chnatchinn, ar a dhá chliathán agus scriosiarracht do thabhairt do leith na haon tsúile agus 'aimsiú san lurgain agus an chos mhallaithe sin an ghliúcaigh do bhriseadh ina dhá smut ionus nach beith rith ná rian ann
Agus ó tá Seoirse One-súil dall gliúc maille re gach smáil eile dá bhfuil air, Muiris do dhéanamh bacach agus ag sin díbh bhur mbarántas
AN PETITION
Ag seo petition ó ghasra de cheardaithibh
siúinéirí dleathacha dea-mhéineacha agus go speisialta ó Thomás uasal Ó Lí
ceannurraid na bhfear, chum Éadbhaird de Nógla, duine uasal eagnaí d'ardbhreithiúnaibh na héigse i gcúige Mumhan do thaispéanas go dtáinig duine diablaí drochbheathach dá n-ionsaí go Baile Reoisín darbh ainm Tomás Ó Conaill, agus ní de shíol Chonaill Chearnaigh mhic Amheirghin ná Chonaill Ghabhra ná fós Chonaill Ghulban mhic Néill an fear feargach fíorghránna ach de shliocht Chonaill cheannachroim an chorda
feillebhithiúnach do shíolrach Thomáis sluaistbhrógaigh mhic Lópais; agus ar dteacht do láthair na bhfear dó amhail sionnach meabhlach i gcroiceann caorach do ghearán sé a uireaspaí go hiomarcach leo agus do glacadh le fir fearúla fíorghrámhara an gearán san go humhal urraimeach truamhéileach ionas go dtugadar obair agus slí bheatha ina measc féin dó agus ar mbeith tréimhse ghairid ina bhfochair dó, ionas gur theann sé a mhéadal do bhí roimhe sin lán de ghoimh agus de ghorta, níor fhéad gan préamh den dúchas diablaí ifreanda do bhí ann a nochtadh ionas gur dhearbhaigh mórán éitigh orthu agus do thug roinnt de leabhraibh éithigh ina gcoinne chum a ndíobhála do láthair mórán finnéithe
Ar an ábhar, a Éadbhaird uasail ionúin, agus de bhrí gur tú bhus representative acu i gcúirt na héigse, ba mian leo a ngearán do chur id' láthair ionas go dtiocfadh díot an mac mallaithe mírúnach san do thabhairt chum cirt ionas go mbainfí sásamh ina dhrochbheartaibh de
Gér dhuairc an cás ní luafainn táisc ná tuarascáil an scéil seo, I gcuan go bhfághainn duain nó dána ón suaircfhear sháraigh céadta, Éadbhard sámh, an Nóglach cáidh eolach ard ar dhréachtaibh, Atá ag seasamh clú, go fada 'on Mhumhain, ó cailleadh na húdair aosta
Dá mba ursa le laoi chur i bhfoirm chum grinn mé, níorbh annamh dom maíomh a thréithe
Do chuirfinn gan mhoill mar bhus minic do thuill, i gcrannaibh na fíorghréine
File gan foill, bile geall grinn, breitheamh i ndlí na héigse
I ngach cúrsa is reacht, bhus údar ceart, chum cúis na lag do réiteach
Do thabharfas grinn ó fhlaitheas mar chím, carthanacht, cóir, agus féile
Leanas an dlí fuair Peadar ó Chríost mar thairngrigh cinn na cléire
Bacaigh nó daill, má thagaid 'na shlí, a gceasta gan mhoill do réidhfidh
Is gé nochtaithe bhíd dobheir foithin ón síon do gach duine do chíonn gan éadach
A shárfhir shéimh de ghréin na nglanúdar, Ná cáinse mé tré scéal gan dathúlacht; Ní hard mo chéim agus is daor mo bheart cúngraigh Ag trá mo ghéag ar réal ag allúrach etc
Whereas go dtáinig dom' láthair gearán cruaidhéigneach
Barántas dian daingean diongbhálta Éadbhaird do Nógla
aon d'ardbhreithiúnaibh na héigse i gContae agus i gCathair Chorcaí etc
Whereas go dtáinig dom' láthair gearán cruaidhéigneach agus dearbhtha diana diomácha Thomáis uasail Uí Lí, ceannurraid ar mhórán de cheardaithibh glana, ar mhóidibh an Bhíobla mhóir Ghallda, go dtáinig eatarthu duine deamhnaí dúr diablaí le hachainíocha agus le himpíocha daoine uaisle maithe go bhfuair dul eatarthu san obair agus nach raibh ina bhfochair seachtain an tan do mheas le feall agus le leabhraibh éithigh iad uile do ruagairt idir mháistir agus fheidhmeannach
Ba é ainm do thug sé dóibh air féin Thomas Ó Conaill, ag dul ar iasacht ar chlannaibh uaisle Míle agus ag teitheadh ón slua mallaithe ó ar shíolaigh sé
drong dúr damanta do tháinig de shliocht Briarius ar a raibh an céad lámh mhéiscreach agus do bhí ó shin i leith i bhfolach i ngleannaibh uaigneach' agus i bpuathasaibh carraigreacha nó i gcuasaibh agus i gcumaraibh ar dhá thaobh na habhann dá ngairthear Styx go teacht dá dTiarna Protector Oilibhéar Cromwell i gceannas gur thógadar a gceann gur leathanaíodar ar fuaid Éireann ó shin i leith, gurbh iad so an drong mhallaithe mhírúin dá ngairthear Clann torpach toirmeascach Thomáis mhic Lópais mhic Liobair lofa mhic Láigh an Chuir, mhic Thaidhg thútaigh, mhic Thuathaláin tarcaisnigh, mhic Thomhaltaigh an tuaiscirt agus do maraíodh le caille curraiceach cranda cas den chineál chéanna dá ngairthear Sadhbh Ní Chíorlín
Agus bíodh a fhios agaibh nach neach ar bith d'uaislibh ná de chlannaibh dea-aithreacha na dúthaí do chuirfir dá ghabháil ná salachfadh a lámh leis, ach drong dhamanta dhá bhuíon féin de bhrí gur slua gan trua, gan taise, gan trócaire iad, agus iad so a chomharthaí mar leanas: Comharthaí an spreallaire mórchinn mallaithe: cróluí creachadh agus céasadh
Cúilín gearbach, cúr buí salachair, drong míol dearga ag léimrigh
Rince fada ag sníbh 'na gcathaibh ina chríonghlib stathach gan réiteach
Is guairí garbha stuacach scaipithe ar chluasaibh smeartha an smeirle
Éadan crapaithe craobhach cealgach déanta dhe leathrach gréiseach
Logaill a shúl 'na tobraibh dubha 's na struthaibh rúnclaigh réabtha
Malaí clúmhach', casaoide iontu, mailís iomdha is éitheach
Fiacla maide ag an liairne galair le briartha damanta an éithigh
Béal dubh pusaitheach, craosach curraiceach, bréantais pioslaitheach bréagach
Brúchtaíl brothaill ó dhúchroí an bhodaigh is dúshliocht doichill is daorbhreith
An tan tránn go hobann a ghráin is a ghorta, le grásaibh soilbhfhear séimhe, Go bhfáisceann orthu dá gcrá is dá gcogaint le dánacht donais go déistneach
Fuath is mioscais dá fhuadach uile as tuathaibh imeallaibh Éireann
Cuiríg dá fhógairt callaire cróga, glamaire glórach gléasta
Loirgíg póirsí is botha gach óglaigh polla agus lóistín céise
I dtithibh na n-uasal ní bhfaighidh suaimhneas grogaire gruama an bhréantais
Ceangail le cordín a chadairne crónbhuí stracaíg in orlaí a bhléanaibh
Raghamluibh tabharfaidh bás sagairt dó; slán go maiream, dá éis sin
Go brách ná beiríg do láthair breithimh an stráille seirgthe séithligh, Ach fágaíg marbh, an ráca galair ar lár gan anam i mbréanchlais
Contae Luimnigh mar aon le mórchuaird Éireann go huile
Ag seo gearán ceasnach doiligh, dobrónach, Sheáin Uí Néill ó Chnoc Áine do láthair Sheáin Uí Mhuilrian ag Fiagh an Úir aon de phríomhbhreithiúin na Contae roimheráite, aois an Tiarna 1832
Dearbhann an faisnéisí seo ar bhrí an Bhíobla naofa go raibh sé cian aimsire ar díth sláinte agus le hordú agus oideas dochtúra gur thriall sé go Contae Chiarraí go dtí ionad atá cois farraige lena ráitear Baile an Bhuinneánaigh mar shúil le grásta an Tiarna go scriosfadh, scaipfeadh agus go ndíbreodh na galaraibh sin as a chnámha le neart na mara mhórthonntach bhorb bhrúchtach tá san ionad san le toil an Tiarna
Ní raibh sé ach seal gearr an tan do fuair sé ballaibh a choirp ina lán-neart agus meanamna
Ar ndul don fhear caoinbhriathrach so chum sáile do rug sé leis dís de leabhraibh grinnmhilis Gaeilge, leabhar lena ráitear Bolg an tSoláthair do thabharfadh tuairisc agus cruinnchuntas go soiléir ar gach cath agus cruachomhrac dá raibh in Éirinn ó theacht na díleann go ré na daoirse seo; agus Duanaire 'na raibh cur síos ar gach déantús ceartfhriotalach lánbhriathrach dár dealbhadh leis na filí dob fhearr dá raibh sa Mhumhain le míle bliain
Lá de na laethaibh dá raibh an faisnéisí ag siúl le taobh na farraige, do shuigh síos ar thaobh na haille agus do tharraing chuige ceann de na leabhair ag déanamh caitheamh aimsire dó féin agus do na speacláirí do bhí ina thimpeall ag léamh dóibh ar Chath Fionntrá mar dob eol dó i dteanga shearcbhéarla na seanuasal d'imigh romhainn
Do leag na leabhair len' ais ar thaobh na lámha ba dheise aige ag míniú na bhfocal do bhí dothuigseana ar an rúcaigh eile
Do ghaibh óglaoch an tslí, do fuair uain nó amas orthu, do bhradaigh leis iad ina mhála, tug aghaidh ar Chontae Luimnigh agus a chúl do Bhaile an Bhuinneánaigh
Adeir an fear binnbhriathrach so go raibh fuarchaidreamh aige ar an mbithiúnach roimhe seo
feallaí fuadrach luathchosach fíodóra ó Ghleann an Ridire darab ainm Seán Ó hAnluain óglaoch atá ag imeacht i leith bheith ag díol 's ag reic mínéadaí agus crua-earraí, agus goideann níos mó fé thrí ná a reiceann
Ar an adhbhar san déanfadsa cruinnchuntas do thabhairt ar a chló a ghnaoi a chreat a dheilbh 's a chuntanós: Fear ceannramhar plaitlom bolgshúileach pusach prioslach pollghnúiseach caolscrogallach bréananálach faidghiallach camiosgadach breacloirgneach agus 'na chaimearthach stágach caolthónach agus 'na bhreillice de straoill thámáilte shilte shalach agus 'na shruimile spairtiúil bhrúidiúil ghoirgeach dhoicheallach dhána agus 'na ghlutaire bhléanbhuí bholgfhairsing mhórfháthach agus 'na rangartach de stráic riuntúil; agus sladaire tíre do ghoidfeadh gach ní dá bhfaigheadh teacht ina chomhair, agus tréatúir gránna tubaisteach d'eiricideach gan eagla roimh Dhia nó roimh dhuine aige
Ar an adhbhar san dobheirim nótas speisialta le hordú agus údarás láidir do sheisear sagart atá i bhfogas don nualíne ó Ghleann go Luimneach mar a déarfá Dochtúir Collins ó Sheanghualainn, Dochtúir Fitzgerald ó Áth Sgéitine, Dochtúir Foley ón mBóthar Buí, Dochtúir Conway ó Chill Díoma, Dochtúir Downes ó Thobar Phádraig, agus Dochtúir Moore ón Loch Mór; mar an gcéanna do cheithre fhear déag den éigse ghrámhar ghreannamhar mar atá ainmneacha san bharántas
Séamas Ó Caoindealbháin ón gCaisleán Nua, Seán Ó Dónaill ón Áth Leacach, Nioclás de Barra ó Bhaile an Líne, Nioclás Ó hAodha ón mBrobh, Seámas Ó Glíosáin ó Bhaile Hibeaird, Uilliam Ó Coileáin ó Charraig Ó gCoinneall, Tomás Ó Cultháin ó Bhaile Í Stuinn, Tomás Ó Nia ó Bhaile na Móna, Maolsheachlainn Ó Comhraí, Pádraig Mac Gearailt, agus Uilliam Ó Muilriain
Triúr deighlaoch d'fhágaim le léirchuardú cúlráidí agus cambhóithre Luimnigh, óir ní fuláir cúnamh maith d'fháil ann; Seán Ó hEidhin ó Phónta Honey, Pádraig Meascal ó Fheadamair, Seán an Ghrinn ó Áth Sgéitine; údarás agus cumhachta constábla do bheith ag gach n-aon de na ceithre fhear déag roimheráite; mar an gcéanna gach pearsa den chléir atá ainmnithe má gheibhid fios ná faisnéis rúnmhar ná poiblí, é chur ar láimh, nó mara bhfaighid coinnealbhádh do dhéanamh agus salm na mallacht do léamh air; mar an gcéanna na constáblaithe ag déanamh dlúthchuairdeamh dian gan faillí ar bith i ngach cathair cuan caladhphoirt inse fearann sléibhte agus maolchnoic, coillte curraithe cumair agus leasa, teampaill mainistreacha agus caisleáin; nua- agus cambhóithre na contae do dhlúthchuardach, agus má gabhtar libh, nó le haon díbh, é thabhairt ceangailte dom' láithirse go Fiaigh nÚir go scríbhfinn mittimus leis go príosún Luimnigh chum a thriail do sheasamh do láthair an ghiúistís agus an choiste chum sásamh poiblí tharna choireacha do láthair Dé agus an tsaoil
An Barántas Cuardaithe
Whereas go dtáinig inniu im' láthair groífhear grámhar córach, Aon den dáimh ba shuíte cáil chum laoithe is dáin gan teora
Do dhearbhaigh láncheart ar bhrí an mhánual, gur shuigh 'na dháil leis stróinse, Nuair a bhí ag an sáile i mBaile an Bhuinneánaigh, cranca stágach fíodóra, Gan chuir gan chairde, do bhradaigh 'na mhála na leabhair ba bhreátha clócheart
Bolg an tSoláthair, agus duanaire breádheas, bhí scríofa ón' láimh go mómhrach
d'fhág eisean go sárlag, gan charaid gan fáltas, go dealbh tréith tláth i measc cóbach
Agus d'imigh 'na lánrith chum Gleanna nó Ardaigh, mar a raibh tnúth nó áit dob eol dó
Do bhí Seanchas Éireann, i bhfoirm 's in éifeacht, scríofa le chéile san tseoid úd
Startha na Féinne, a ngaisce 's a laochas ó thosach a réime i gcló cheart
Agallamh Phádraig, Oisín 's a ráite, Cath Chnuca agus ár na Bóinne
Cath Maighe Mucraimhe Caithréim an Deirg an Giolla Deacair 's a chomhalta
An Madra Maol dob fhada mar scéal Lomnachtán Sléibhe 's an gruagach
Ceisneamh Iníon Ghuil agus Oidhe Chlanna Lir Torlabh 's a Thriar ba luaimneach
Cath Chnoc an Áir d'fhúig Meargach ar lár, Tailc is na táinte slóite
Cath Chluain Tairbh, mar ar treascaradh Danair, an Bhruíon Chaorthainn 'nar cailleadh na leoin ghroí
Tóraíocht Ghráinne, ar feadh trí ráithe, a d'imigh le Diarmaid
Conall Cearnach, ba ghníomhach garda, agus Cú Chulainn meidhreach
Do chaith an sárfhear bliain is ráite go beacht dá scríbhinn, Do ghliomach nó stráic, atá ag imeacht gan aird, ar feadh na tíre
Téadh dís nó duine agaibh cois na Sionainne mar ar ghnáthach an sruimile stróinse I mbotháin bhuisinne ba mhaith an t-ionad leis ag bruíon 's ag caismirt le comharsain
Más cóir an Ridire, an tan do chluinfeadh é, tarraingíodh foireann dá fhórsa
Beidh claíomh is gunna acu, i láimh gach lonnaire; cuardóid pollaibh is póirsíbh
Farraige Leamhchaill ba ghnáthach cóir ann do bháid faoi sheol ar taoide, Do bhéarfadh an crónphoc anonn tar mórmhuir, go leabharmhómhrach bríomhar
Do rithfeadh bóithre, coillte is cóngair, gach am de ló nó d'oíche
Is tar Droim Eolainn, do dhéanfadh an t-eolas, go mainistir oirdhearc Chaoinche
Go Tuamhain dá dteangmhaíodh ag reic is ag gleacaíocht is ag comhdhíol earraí ón aonach A thuairisc ceart chruinn, in uaim is i nglanscríobh, do bhéarfad díbh in éifeacht: Go confhartach cróluí, tonnathrom bléanbhuí, plaitlom cróndubh méiscreach
Cnap air is druing, lena phus dubh prioslaí is é ag síorchur smugaí gan traochadh
Ná buaileadh meatachas, ná smaointe eagla, na ceithre fir déag chalma chróga
Bíg faigheartha fearamhail meidhreach meanmnach lúfar acmhainneach treorach
Téig go Mainistir na Féile an tseanstoic, go dlúth ag amharc gach aon sórt
Dá bhfaigheadh sibh amas air, le righinghad ceangalaíg, agus cuiríg breasal go feoir leis
Coinníg le chéile, ná scaipíg ar aon chor, siúlaíg go héasca trí chóngair
Tagaíg in éineacht isteach go Ráth Caola ag lorg an straeire fíodóra
Cuardaíg ar dtúis gach cúrláid chúng gach ionad is cúil is eol daoibh
Muilte is bácúis, siléir is tionnúis; is lá an mharga, déanaíg 'fhógairt
Dá bhfaigheadh sibh amharc air, is go mbéarfadh an talamh uaibh gach n-aon chum cabhartha go lánmhear, Bainíg an Sparra dhe, is Droichead Áth Dara dhe, is ar an pike atá in aice bíodh garda
Cuardaíg an Mhainistir, álainn bheannaithe, is an t-áitreabh calma lámh leis
B'fhéidir le heagla is méid na hanfa go sínfeadh tamall ón tsráid úd
Cuardaigh gach glaise, na goirt is na garraithe agus buail an baile go dlúthcheart
Go Cathair Easa má thíonn an gliomach, bá agus bascadh insa tsrúill air
Má thagann an scraiste go Cromadh an aitis ag reic na leabhar le húdair, Buille agus daichead anuas 'na bhathas do scaoilfidh breasal go húr leis
Deir fear caoin córach ó Ghleann Ómra coillteoir mómhrach suíte, Go bhfeaca sé an crónphoc ag gabhal an dá bhóthar ag slogadh porter le híota
Na leabhair ar bord ag fear tí an ósta 'breithniú a gcló 's a scríbhinn
Dúirt faoi dhó leis, seo punt is coróin, duit id' dheisdhóid má dhíolair
Ní baol go dteifi' sé isteach go Luimneach le heagla an cholera 'thógaint
Imeoidh in imeallaibh nó 'radharc na Sionainne, nó fós go Mainistir Mhóngrait
Bíodh garda seasmhach ag bád an chalaithe láidir acmhainneach fórsach
Chun cuain má thagann is dual ná scarfaidh gan fa
e ceoghol
An tan bheidh ceangailte ag an ndrawbridge leagaithe é
Réabaíg, gearraíg, traochaíg, stracaíg, gach leadhb ó bhathas den chrunca Faighíg niuntóg dhearg bhrúite agus salann min mhear raimh agus húnsa
Cuimilíg go garbh treasna gach gearradh acusan i ndíol 'na dhroichbhearta an strúille
Faisnéis Dhonnchadha Uí Bhuachalla anso
Ag seo gearán truamhéileach dolásach dobrónach uallchumhach Dhonnchadha Uí Bhuachalla dom' láthairse an fichiú lá den mhíosa September aois Chríost míle agus ocht gcéad ar a trí de bhlianaibh
Do dhearbhaigh an faisnéisí reimhráite fá bhrí an Bhíobla go raibh ag déanamh léinn agus foghlama i bhfochair dís de dhaoine uaisle eagnaí mhórléinn ardfhoghlama do bhí ag seoladh scoile i bhfogas do Dhroichead na Gáille i mbarúntacht Oireacht Uí Chonchúir tar éis é bheith seacht mbliana roimhe sin ag foghlaim filíochta agus ardléinn i bhfochair na naoi mbéithe agus i bhfochair Apollo, Minerva agus Orpheus agus go raibh mórthionól de leabharaibh ró-oirdhearc' aige tar éis iad do léirthiomsú le dua agus le tóirbheart i bhfochair na n-uasal reimhráite go dtáinig an deichiú lá den mhíosa reimhráite sladaire nó foghlaí éigin saorchráifeach noch do bhradaigh leis na leabhair reimhráite gan tuairisc orthu ó shin i leith, agus chum léirchuardú do dhéanamh orthu atá an barántas seo síos mar leanas: Contae fearannghlas féaruaithne fascathach chaomhálainn Chiarraí mar aon le mórchuairt Leatha Mogha go huile
Ag so barántas Dhonnchadha Uí Bhuachalla
mac léinn agus eagnaíochta 'nar goideadh trí leabhar uaidh ina raibh iontu gach stair agus ardeolas atá ainmnithe insan ordú diongbhálta so mar leanas: Whereas go dtáinig sa bhfómhar dom' láithir an fichiú lá den Mheitheamh cheansa, Óigfhear grámhar, pór den dáimh ghlic, bile gan chealg agus dalta le foghlaim: Do thug sé an mánual is a phortús láithreach gan aon dabhta, Go dtáinig sladaí nó fós gadaí, do ghoid trí leabhar uaidh, An deichiú lá den mhíosa láithreach mar thugaim chum meabhrach, Ó scoil na sáirfhear ag Droichead Gáille mar a raibh ag foghlaim, Dréacht is aistí is léinn do cleachtaí insa tseanreacht; Laoithe Gaeilge, an t-ogham craobhach, is Algebra mheabhraigh
Is mar do bhí ag machnamh a liacht aistí do bhí dá bhuaireamh, Do chuir Morphéus lena chaolshlait i dtoirchim suain é
Gurb é brí a thaibhse, agus maitheas a thaibhrimh, sular mhúscail, Gur piocadh go lom as wallet a leabhar, ciste na n-údar
Do réir mar dhearbhaíonn is mór an easpaidh imeacht na leabhar so, 'S a mbeith ar neamhchrích, mar gheall ar ghadaí, do rinn a lomscrios
Mar bhí iontu scéalta go blasta i nGaeilge agus ní gan foghlaim, Gach cruacheist diachta idir dhiagairí bhíodh seal i gComhairle Thrionta
Tá sé riachtanach a gcur i scríbhinn a gcáil mar fuaras, Mar shúil le Críost go mbéarfaí ar phíp, ar an té rug uaidh iad
Do bhí Cath Fionntrá go blasta 'na lár i bhfoirm le fuaimint, Mar a raibh tréinfhir bliain le chéile ag treascairt 's ag tuargaint
'S an Bhruíon Chaorthainn ionar traochadh Míodhach 's a shluaite, Is mar a ceangladh Conán ar phlaic a gheadáin rena gcruachlis
Tóraíocht Ghráinne ar feadh trí ráithe a bhí ag imeacht re Diarmaid, Is toisc an toirc mar do rinneadh a ghoin, de dheascaibh an éada
Cath Maighe Mucruimhe thug sceimhle is briseadh ar fhearaibh áille
Art Aonair is ann do traochadh, re Lughaidh Lágha
An Madra Maol dob fhada mar scéal 's an Giolla Deacair
Tairngreacht Bhearcháin, Duain Uí Dhubhagáin, is Saltair Chaisil
Oidhe Chlainne Uisnigh is an nós 'nar goineadh Naois ba chróga
Is de dheascaibh an ghnímh sin, treascradh mílte d'fhearaibh na Fódhla
Oidhe Chlainne Lir, an ealta gan choir, do mhilleadh le hAoife
Oidhe Chlainne Toireann Bruíon Chéise Corann is Seanchas Muimhneach
Brisleach Mhór Mhaighe 'threimhne thuaidh is Deargruathar Chonaill Chearnaigh
Ionsaí Mhuighe Leana Leabhar Dhroma Sneachta 's an nós 'nar cailleadh Bláthnaid Tóraíocht Chonaill an laoch ba churranta i ndiaigh Éithne, Do rug an Macaomh Mór an tan fríth ina shuan i mBeann Éadair
Críoch Chú Chulainn na gcleas n-iongantach i ngaisce 's a laochas, Is Con Raoi mac Dáire an cura nár thláth i dtreasaibh na dtréanfhear
Cath na Trae de dheascaibh Helléin 'nar cailleadh na treoinfhir; Do tharraing na Gréagaigh a mbarca 'na ndéidh, an chathair gur dódh leo
Cíotach cróga rug Saidhbh 'níon Eoghain leis as ríocht Éireann
Do tharraing an tóir go dearbh 'na ndeoidh ag maithibh na Féinne
Céadach Mór an cura ba chróga gaisce agus laochas
Tug ainnir an óirfhoilt, 'níon mar nóchair d'Oscar na mBéimeann
An Macaomh Álainn ó Ríocht na nEaspáinne, 's a thuras go hÉirinn, Iollann Armdhearg, Bruíon Bheag na hAlmhaine, agus Seanchas Chéitinn
An Táilgeann greanta Mac Céin cante ar Dhanair rinn eirleach
Sealg an Ghleanna, Fear an Chóta Lachtna, is Conán Chinn tSléibhe
Maonas Mór ba chalma i gcomhlann le Goll gur traochadh
Ceallachán Caisil tug maidhm Catha Cnoic leis na Norwégians
Cath Chluana Tairbh, 'nar díbríodh na Danair, le Clanna Milésius
Agallamh is ráite Oisín agus Phádraig, is cruinn bheir tuairisc
Is mar tugadh an t-ár, de dheascaibh na mná, - a hainm Niamh Nuachrothach
An Cath Gabhra chuir scanradh ar fhearaibh calma
Oscar na mBéimeann cura na Féinne is ann do treascradh
Do bhí iontu go hiomlán Giolla Caomháin is an Réim Ríora, Is mórán dréachta ba mhór mar shaothar le cur i scríbhinn
Beathaí na Naomh i dteanga na nGael go milis ann le húdar, Ba mhór an stór iad do shagairt óga tar éis teacht ó Mhanúd dóibh
Bean i dtinneas nó i dtaisteal clainne do chluinfeadh dá léamh iad, Do thiocfadh slán más fíor an dán gan aon éislinn
Ní raibh seanchaíocht, léacht ná eagnaíocht i gCrích Fódhla, I gcló ná i scríbhinn, ó theacht na díleann, go Maidhm na Bóinne, Ná raibh scríofa i bprós nó i laoithe ar aithris suadha, Ins na leabhair seo do ceapadh re foghlaim, is d'imigh gan tuairisc
Do dhearbhaigh síos dom fá bhrí an Bhíobla, ní nach nár dó, Gur chaith seacht ngeimhreadh ag léirscríobhadh na leabhar réamhráite
Tar éis a shaothair is bháis Uí Laoghaire, is rómhór m'eagla, Nach reacaire dán ná cuisle den dáimh uaidh do bhradaigh iad, Ach duine gan cá gan aithne ar á ná fós fios aitheanta, Nó cladhaire cneámhaire do shiúlfadh sráide do gineadh re mallaitheacht
Le toil na cléire, má gheibhim léirchead, déanfad eascaine Ar an gcréice do ghoid na dréachta, ach go bhfaighead aithne air
Leagfad 'na dhroim, gach eascaine scríofa is sailm na mallachta
Déanfaidh de lobhar go follas don domhan is a phlaitín chomh lom le canister
Déanfad air aor chuirfidh air laoidhear, easpa agus díth ingine
Logaill a shúl silfid go cúl is cuma cá ngabhaidh 'inichinn
I dtollaibh a chluas beidh tinnis is guais is cuirfidh air buairt chodalta
A theanga as a bhéal ag sileadh mar stéig, is cuile 'na thaobh neadaithe
Ní fhágfad aon bhrí ná tapa ina chroí is níl dul as dá bhaill sodartha Mar a dtige do humhal ar mhullach a ghlún is na leabhair seo 'thabhairt chum Donnchadh
Chum gach constábla ard agus íseal ar feadh na mórchuairde Agus go háirithe: Chum Thomáis Marascal, Mícheál Mac Ionreachtaigh Sheáin Fhada Uí Ráthaile, Agus gach gléghas greannamhar den éigse iolchrothach agus a gcúntóirí: These are therefore, is ní mheasaim gur éagóir, in ainm rí Seoirse, Commanding you Imeacht chun siúil, ar maidin chun bóthair
Ná fágaíg cúil tí ar feadh na dúthaí ná triopall luachra, Gan lorg don fhoghlaí Do bhradaigh na leabhair ó Dhonnchadh Ó Buachalla
Is ná bíodh leachtán claí ná cnocán, libh gan cuardach, Ó Chúl Caorach go Coill Éinne is go Seanghualainn; Ná oiread nead circe i gcurach na tuinne gan lorg go luaithghlé; Ná iothla ghobáiste, ó Chúil Chláraigh go Lios Tuathail
Sula rachaidh sibh i bhfad ná fágaíg scairt ar dhá thaoibh Gáille, Gan tochailt is spiúnadh is lorg go dlúth don fhíorchneámhaire
Ná bíodh oraibh náire ag siúl ná ag tardal is ná baineadh libh leisce
Óláig Bulcán seachnaíg bungán is ná bíg ar meisce
Ná fágaíg póirse cis na comhra dó gan lorg
Cúil ná seomra i dtithe ósta is dlúth gach lochta
Is ná bíodh cailín óg ná bean tí in bhur siúlta Gan a mbrollach 's a bpócaí is faoina gcótaí do lorg go dlúth dóibh
Má bhíonn an fear tí ag bruíon nó ag casaoid de cheann a gcuardach, Tarraing do leathanchlaíomh, gearr a mhalaí is fós bain cluas de
Má bhíd na leabhair so i gclúid nó i dtaisce acu tabhair chúgham iad
Is bhéarfad dóibh urra ná léigfead do spriosán ar bith dul chúchu
Bíg dea-iompair in bhur siúlta mar is eol díbh
Is fios bhur gcuarda, tugaíg d'údair, is do lucht eolais
Is é réim bhur gcuarda, ó Ghaillimh na gcuanta go hArd Fhearta
Treasna na mórchnoc trí Ghleann Ó Ruachta go Dúith' Ealla
Ní ligfeadh dóibh scanradh le heagla na bhFrancach dul go Beantraí
Mar do bhí ráite seanbhan, dá chur ina gceann gurb ann a bheadh a gcampaí
Dá bhrí sin iompaíg siar trí Mhúscraí is re hais Abhann Móire
Is ná fillíg aneas go dtige sibh ar fad go Carraig Tuathail
Ná bíodh pobal, ná teach scoile, in bhur siúlta Gan rabhadh is fógra, do thabhairt dóibh chum breith ar chúl air
Cé gur tearc do chítear fear dá ghníomhartha ag teacht chum devotion, Domhnach aoibhinn ná lá saoire do láthair altórach, Bígíg aireach ins gach bealach 'na bhfaicfeadh sibh tórramh, Le heagla an ghadaí, le hiomarca cleasaíocht, bheith ag imeacht faoi chlóca, Mar d'imigh sionnach Chill na Monach i gcroiceann na fóisce, Go ngoideadh ón gcaora a huan san oíche gan fhios dá comharsain
Trí chríocha Róisteach lorgaíg an t-eolas go Sléibhte Fheidhlim
Is as sin anoir go Luimneach Loirc, mur a bhfaighidh sibh radharc air
Ná deiníg stad go teacht thar n-ais go Droichead Gáille
Mar is rómhór m'amhras gur ar an gceantar atá an cneámhaire
Má tá sé i ndán daoibh, in aon bhearnain, go dtiocfaidh 'nbhur líonta Tugaíg chúghamsa ar bhun dúide é ceangailte i gcuibhreach
Is cuirfead mittimus, leis go hinnealta is go daingean doscaoilte Go ngealaid a chnámha is go n-ithid na sneá i bhfochair na míol é
Faoim' láimh scríofa an fichiú lá den mhíosa aois an Tiarna, Ocht gcéad déag, Gan aon bhréag, 's a trí chur thiar leis
Do réir ordú Éadbhard de Nógla
aon de bhreithiúnaibh na héigse i gContae Chorcaí le cead Phiarais uasail 'ic Gearailt ardsirriam Leatha Mogha cct
Whereas go dtáinig Uilliam uasal de mhaithibh na mBrúnach
modhaile múinte go muinteartha maiseach mín mórdhálach dom' láthair agus gur dhearbhaigh ar mhóide an Bhíobla go dtáinig ann strae óglaigh de shíolrach coigríoch ó Chúige Laighean san aird aniar chum a rétheaghlaigh shearcoscailte do gach neach ghabhas an tslí, mar aon re strusúnach de shliocht
arthach tar bóchna do ghabh 'na shlí san aird aneas
Ní anuibh gur th
lár an lae ghil ghréine gur ghoideadar caipión cumasach ta
ceannbhirt chumhdaigh a mhínbhathas mórchiallaigh mheanamnaigh
mharthanaigh mhéinghlain agus é ar chaipiónaibh uaisle na tíre
tabharthas agus tíolaice na naoi mbéithe ó shléibhte dubha Olympus agus Pharnasus mar aon le hiliomad do phéarlaoibh de
chlochaibh uaisle bua agus bisigh agus de charabunclaibh de
Do bhí de bhua ag an gcaipión gcéanna go dtabharfadh a gciall d'óinseachaibh agus d'amadánaibh an domhain acht a ghabháil Amen go
rialta ar an gcaipión gcéanna so na húllortaí duilleacha
horáistí, an cnó Francach agus Spáinneach
an fiolar, an seabhac, an míol mhaí, agus an
contrártha na gaide an leor
BARÁNTAS AN DOCHTÚRA SEÁN Ó LUINNEACHÁIN
Do fuaireas faisnéis béithe blasta binnbheolacha agus maighrí maiseacha mearchaoine na gcríocha ina ngnáthaíodh Seán soirbhbhéasacha saorbhriathrach Ó Luinneacháin taisteal agus tuirling i ndáil óil agus aoibhnis aonaigh agus oireachtais maighdean agus macaomh áille ollbhladhacha, cé hionnarbadh é tréimhse a comhar agus a compántas na buíne réamhráite tré inghreim danar agus eachtrannach agus fós tré mhíphointeáil díolfhiach daoine eile noch d'fhág é féin faoi sháil an bhráca ó anocht go lá a bháis ní adeir na faisnéisibh so a thuillfeadh
Ag a cheartdhearbhú atáid go bhfuil brealldhochtúirín baotheolach dítheolais gan fios luibhe lusra ná leighis le ciantréimhse dh'aimsir ag déanamh loit agus léirscriosa ban in ainm agus i ngairm fir leighis, ionas gur comhluath i dtír i dteach agus i mbaile mhór agus i gcathair é ar thuairisc daoine diachracha díthshláintiúla d'fhonn óil agus aoibhnis do dh'fháil dá mbarr, agus tuarastal bithchinnte dhó ón mbás chionn a maraithe agus a mórmhaslaithe
Áitítear fós go mbíonn an learaire luathchuardach so ag tabhairt gliostairí do chailleacha agus ag díthchreachadh giallacha ó fhostaíbh foghaltacha fiacal
Ní bhus mó ní abraid na faisnéisithe seo, agus is dá dhearbhadh san atá an barántas so: Whereas gur áitigh scaoth de bhábaibh gan aon mhearthall Go raibh trú antréan gan chlú gan chéill ag síordhéanamh achrainn
Ba chlaon a radharc agus a thriall mar spy pé taobh 'na dtaistealann, An saoi geal Seághan caoinsearc mánla maorga barainneach
Bíonn an íomhá 'na shíothnaí míoláin ar fuaid bailte ag rith, Ina fheallaire feill in ainm fir leighis 's 'na shéithleach airgthe
Ná tógaíg piollaire uaidh ná gliostaire atá siad maraitheach
Is ón mbás tá cúinse dó dá chionn san do réir mar aithristear
Ní liaigh an lobhar ach iarmhar abhaic agus créice cealgach
Gliogaire guagán oilithreach fualáin agus straeire seachmailteach, Do chaill a chiall a mheabhair 's a mhian 's tá 'na éagann easmailteach, Ó dhíol a chéile trí dhoighir éada Le Squire Callaghan
Ba shó leis prátaí agus dríodar bláthaí d'fháil mar bhéile, I ndíol buinní do bhaint as scrotaí agus as mnáibh aosta
Bíonn a lansín ag an gclamhairín go toirtéiseach
Is ní foláir go ngairmthear dochtóir paitin air 'dir bhaothlaigh
A lorg ní cóir go dtugad a chomhartha i bhfoirm 's i n-éifeacht
Do lucht a chuardaigh atá sé uallach cuirriceach éadmhar, Goinideach drúisiúil cealgach clúmhach cruarighin créimeach
Tá críonscailp fochaill ag díon a chloiginn is gach pliospa de ag téarnamh, Thar ghualainn an chlamhaire faoi dheómhal Francach ag teitheadh ó chéile
Tá clagshúil bhrachbhuí faoi ghoradh a mhailí a nochtas gach féile
Airloch radhirc an feallaire spy so atrinimle euda
Má fhaigheann sibh radharc air amharc ná tadhall de, beiríg ar chúl air
Agus tugaíg an fualán ar soc suasáin i láthair an údair
Bíodh sé ceangailte i gcuibhreach gadraigh; bascaíg agus brúíg é
Agus cuiríg an créice, i gcrua-dhaorbhroid, go suíos an chúirt air
Guím is aitchim ar gach faraire fíoreolach Ón Laoi go Daingean agus as sin go caoinEochaill In bhur slí má castar an grabaire míchomharthach A chuisleann do cheangal go daingean le righinchorda
Aitchim is éim ar éigse suadha is ar fháidh I bhfearannaibh Éilge ó Bhéarra an chuain go Máigh, Má castar an créice strae so ar aon chuaird 'na ndáil A cheangal go daor i ngéibheann cruaidh re cnáib
Ag so an barántas do chuir Dáiví de Barra i ndiaidh a shúsa
Contae Chorcaí le Dáiví de Barra, éigeas is liostóir i nguthaibh ealaíonta tuaipliseacha an chontae réamhráite
Ag so dearbhú is faisnéis phríobháideach do thug duine dearscnaithe macánta don dúiche dom
go bhfeacaigh torpach bolgánta mórcheanna tarra-íseal, risa ráitear Ránald Ó Duibhir ag imeacht san aird soir fó dheas, agus an bláthchlúda casta aige ar a gharmain timpeall a shádhalchoirp, agus lonradh ann trí ghile amhail cristiol nó carbuncle, agus, do réir dheimhindhearbhú na gceartchomharthaí sin, is é siúd mo bhláthchlúda-sa
Whereas gur ghluais chúgham 'na ruaig an taistealach láidir
Gur dhearbhaigh cruaidh, na bearta so luaim, i ndaingeanghuth dána
Go bhfuil dradaire cluantach i mbeartannaibh tuathail i bhfarraid nó lámh liom
Do bhradaigh de ruathar, barra gach suaimhnis, dá ngairmthear bánchuilt
Bathlach suarach, 's stathalach gruaige, le meanaithe ann sáite
Slaparach mórphuis fada 'na chluasa, amaideach báltach
Bleachtaire guagach, smeartha cúng-ghuailleach gearra caolspágach
'S a dhearca glasuaithne, i ndaingean a chuasaibh amhail nead cáige
'Ainm go fíochmhar, feasta dhíbh ríomhfad: gairmthear Ránald De chine Uí Dhuibhir ba mheasa sa tír do sleachtadh an feáire
Dradaire díoscair, drannanta buí dubh, agus é bearnach
Dom' dhóigh is tríochad bliain is aois dó, is ní hé is fás dó
Gach faraire caoin, 'nar thaitneamh leis aíocht, do thabhairt le dearscnacht, Do thaistealaibh tíre, chastar san oíche, fáil leapa 'na n-áras, Ná tabhairíg ní don bhradaire Ó Duibhir má thíonn 'bhur láthair
Ach stataíg é is cíoraíg, go heasmailteach nimhneach, lena dhrannadh bíg páirteach
Gach seanbhum críonna 'nar tharraing an aois é chum dadamh beag cráifeacht', Is do dhearcas 'na thimpeall ainnise a ghníomhartha chuirfeadh anam chum Sátan, Is casadh ar an tslí dhó, sealad beag díreach, má ghabhann an feáire; Is earra ná aíocht ná glacaíg mar dhíol ach é cheangal le tácla
Chum gach scafaire grinn tá gasta sa tír: fairíg gach áth air; Chum Dáith dhuibh Uí Fhloinn, i gCarraig an Fhíona, faireadh an tsráid air; Chum clan chirt an Rí, i mbaile cois Laoi, airíg gach aird air; Is ná glacaíg uaidh ní, do bhreabfadh bhur gcroí, gan é tharraingt im' dháilse
Gach nduine tá díleas, chum fartha sa tír 'narab ainm dó báille, Tá ceangailte síos, go daingean sa dlí, le beartaibh amhnáireach, Má thagann an smísteach, feasta bhur slí, é thabhairt im' láthair
Is cluinfidh an tír, an croitheadh as a phíp, do bhainfead le háthas
Le háthas beidh Dáiví de Barra ag damhsa, Má dháiltear dó a bhánchuilt faoi theacht na Samhna, Sí a scáil do riug Jáson tar lear i dteannta, Gur tharlaigh leis grásta 'na hainnir cheansa
Barántas Mháirtín Uí Shúilleabháin ar chailligh dhoicheallaigh dhiúltaigh
County of Cork
By Sir Mileachlainn Stuacach Ó Síothcháin do bhí 'na member i bpairlimint re linn do Chromwell bheith 'na Lord Protector ar Éirinn
To all high an petty constables of the same or either of them and their assistants
Agus go sonrách, chuim clódsairí, fíodóirí, fondaeirí, gléiséirí, tincéirí, bráiséirí, agus taistealaigh, maistiúnaigh, ceannaithe, búistéirí, barbóirí agus loingseoirí farraige; Whereas I have received information on oath that one Muireann bhladhmannach bheagmhaitheasach ó Mhuing na Míol, otherwise Caply Lousybay did, in a most inhuman and unchristianlike manner, refuse a poor travelling tradesman, who had a wife and three children, upon a highroad with an empty pocket, nay in a most miserable and deplorable condition; and further say'th that he even offered said Muireann payment which she also refus'd
Therefore these are in his Majesty's name to search for the said Muireann: Throughout hills and dales, fields and plains, dens and caves, streets and lanes; mind her name and secure her
And bring her before Cúirt na mBurdún, To be dealt with according to our Irish Law
When you take her but bring on her an action and for so doing This shall be your sufficient warrant, given under my hand and seal etc
Ag seo dearbhú et faisnéis Eibhlín Ní Leathlobhair dom' láthairse go bhfuil dradaire dána dranntánach diablaí dubh donaí drochghnóthach breacloirgneach gabhaldóite ris a ráitear Donnchadh Spéicéir tar éis imeartha caist is cluain ar bhaitsiléiríbh agus ar bhaothbhéithibh na tíre agus ag bladaireacht agus ag fáil scéala suirí dhóibh ó áit go háit agus ag fáil maidhiúirí ime, maingíní mine, dabhaideanna soille agus donnscálaí grutha agus peigíní móra muiseacha athbheripioc
Gur dá dhearbhadh san atá an barántas so mar leanas: Whereas is fíor gur dhearbhaigh im' láthair an bhéith, Ba chaoine míne cneasta guth ag áireamh gach scéil, Gur líon an chlaoine fairceallaigh an ríocht le draíocht is mallaitheacht ag maíomh suirí le bladaireacht le táinte dá thréad
d'íobairt shíor na hainnire gur líon guth mo bhéil Chum smaoineamh cruinn a mharcanna 's a n-insint faoi réim
Ní binn liom poinn dá labhartha, ach sceimhle croí agus deacair air, an chlaímhe do shíor is anfa air, chum scríobtha dá réir
Sirim aitchim acharaim gan spás don airc bhréan Tar sruthaibh Styx nó Acheron le Charon go dtéigh, Nó ruathar scíosmhar lasrach, i mbuaic a thí gan dearmad; ar buaile choíche nascaim dhó gan fábhar ná dréacht
Bíonn a chluasa síos 'na slapair, ar a ghuaillibh 'na slaod
'S a mhór-roisc faoina mhala dhubh ghuaireach gan scéimh
Ba ghreidhneach snígh 'na drongannaibh, le hide and seek ina stathachghlib go n-adhnaid bruíon is achrann, tug táinte acu faon
Gach óigfhear croíúil calma idir dháimh is éigs' Do gheobhadh 'na líon an dradaire dúr dána cas claon, A shrón go fíochmhar tarraingeadh, ó bhord a chinn go drannadhphuis, le rópa righin é ceangaladh, mar shómpla don tsaol
Is ba chrón dathshíor a hata is imeallbhordaibh a bhéil
Ar thóin a bhríste tarra grinneall ócum agus céir
A chóta scaoilte stracaithe 's a bhróga fillte falcaithe sin comhartha cruinn an fhairceallaigh má chíonn sibh é
An Ceangal
Aitchimse gach faraire le dán is dréacht Ann gach baile cirt i bhfarraid dham gan práinn le scléip, Má thaistealann an fairceallach go brách 'bhur ngaobhar Bainíg cnagarnach is braimneach as, fáscadh is béic
Do thug Seán Saighdiúir supersedeas ar bharántas Dhonnchadh Spéicéir is do bhris Dáiví a thitle ar an modh so: October the eighth, do réir réim chirt an chalandair, I received information le héifeacht is le dearfacht; The warrant I gave, much le faobhar chum an fhairceallaigh He has got a supersedeas with means chum é sheachaint air
The rogue that it gave, tabharfaidh mé díol 'na labhartha, Jack Soldier the knave, cúl gan réiteach fíorachrannach
Conspirer of cheat fear gan éifeacht 'na bheartannaibh His title I break, scagaim é as mo leabharaibh
It was with great cause lena ndearnadh oiread bagartha, In accusing the small dwarf le háiteamh is dearfacht
The soldier was naught chionn aon lámh bheith im' bhearta-sa
I'll wallop and draw him bainfead sásamh dá leathrach
With vengeance and wrath cuirim teachta i ngach baile ceart To pull his wig, draw it, gan spás pioc dá bhaitheasphlait
His dry lips and claws, ar modh ghránna mar dhrannadh cait, His grinders i bpotáta go bhfága sé in achrann
To all bums and bailiffs ó Bhéarra go Mainistir, Constables jailors is gach aon den aicme sin, Let none to him call ag iarraidh barántais ná atharach Tá a thitle ar lár aige óm' láimhse gan dearmad
Perplexion vexation le faobhar is le mallaitheacht, Objection much hatred gach n-aon leis go dtagaraidh, His nose I will break ach go ndéanfad leis teangabháilt
etc
Leath Mogha le Seán Ó Ceallaigh aon de bhreithiúin fuirmdhlitheacha na gaoisdháimhe ar feadh na críche réamhráite
Chum Tomáis uasal de Búrc ardsirriam na héigse, agus chum Sheáin de Faoit, caomhchléireach na coróine go n-ardbháillí 's a n-oifigí uile sonas agus síorbheannachadh
De bhrí gur dhearbhaigh Uilliam Ó hÁinnín dom' láthairse
suaircfhear seasmhach sárchroíoch lenar mhian éigse agus gaoislaoithe, gur shín leis daorscar dúr drochaigeanta, dona dána diablaí, de dhubhroscacha na ndaorchlann d'iarmhar na n-allúrach, noch do ghoid agus do ghrodfhuadaigh ón saorfhear réamhráite mórán géanna agus fós fia álainn ealaíonta den chine agus den chineál Gaelach dob fhearr méid maise agus móráthas, lúth luas agus lánléimneach, dá sórt ar feadh na cruinne ceatharga
Agus ar chuardach an ghrinnghabhair chéanna do cuireadh a lorg agus a lánrian fá bhun Ard Phádraig, chum Baile an Ghriana; agus beart eile ba mheasa dhóibh, do ghabh fualán falsa fuathrógach fadmhagarlach éigin díobh air féin bheith ag imghearradh an tsuaircfhir réamhráite, gan uaim gan aiste gan éifeacht, ionas gur léirmheas, ar choscairt don fhia agus do na géanna, gurab é an domlas do ráinig mar roinn don ráiméisí agus gur scéigh an searbhas tréna bhrúidbholg agus a mhórfhéithibh go foirlíonta
Ag so barántas an ardollaimh réamhráite go fairsing foirleathan chum gach oifigigh ardchéimigh ar feadh Leath Mogha go bithchinnte, chum na saoithe ainmnithe thuas, chum lorg agus léirchuardach luaimneach lánéasca, briseadh bearnadh agus buanréabadh rabarnach ragáilleach do dhéanamh ann gach áit agus gach ionad, sí nó saolta, iona bhfuil fios fáth nó fuaramhras acu aon de na sladaithe scuinseanta so do bheith ar a gceilt nó ar a gcoimeád
Agus arna bhfaicsin dóibh, a gceangal nó a gcruachuibhreach agus a dtabhairt leo ina gcimí craplaithe cruachuibhrithe i láthair uachtaráin na héigse ag an Ráth i gContae Chorcaí chum éiricí troma agus cáincheannacha cruachúiseacha do dhíol in áit na creiche céanna, agus oiríre agus eascaine na héigse dá síorchaomhnadh chionn cuimilt go cealgach le géig ar bith díobh
Gur do dhearbhadh na nithe so atá an t-ordú so síos: Whereas saoi de Chlannaibh Míleadh came before me, Is gur dhearbha' díreach ar an mBíobla duly sworn, Uilliam Ó hÁinnín fialfhear sárchroíoch ainm na comharsan, Triath ina cháilíocht ler mhian an dáimh ghrinn ghreannamhar eolais
Gur shín leis daorscar, daoithe daora, de Chlann Órla; Do ghníd léirscrios, ar a ghéanna, ní nár chórach
Do goideadh fia uaidh, aois dhá bhliana, do bhí ró-álainn, Is gur cuireadh a rian san go Baile 'n Ghriana tré Ard Phádraig
Chum cleasa lúith, ba phras a chúrsa le móráthas
Ba bheag a shuim i bpaca gadhar an uair ba ghá é
Dá rithfeadh níos sia do chuirfí a rian nó fós a thuairisc
Mar a dtiteann an crann is dearbh gurab ann is cóir a chuardach
Beart ba mheasa do rinn an aicme seo go tóirseach; d'éis a chreachadh bheith dá aithis le ráiméis gheocach
Is é an domlas fuair an sruthaire in áit na feola, Mar scéigh an searbhas tréna theangain síos ina scornain
All these are breaches contra legem Is dlí dáimhe
Whereof fail not in nomine regis a dtabhairt dom' láthair, In aon áit inar dóigh libh ar feadh na cóige, sí ná saolta, Aon den aicme so bheith i gan fhios ann deiníg raobadh
Má fhachtar amharc air, bíodh sé ceangailte i bhfíorghéibhinn
Is tabhair ar bhathas é i ndaoirse peannaide fá dhlí éigse
Go dtuga an feallaire mórán aisce dhuit i ndíol a shaothair
Gurab é an bia ceannaithe dhó an fia fearbach agus na géanna
Ag so greenwax go foirlíonta díbh mar shéala
I lámhscríbhinn fíordháimh líofa cura den éigse
Tá éigse na hÉireann gan rá grinn duairc, is béithe na gcaomhfholt ag gnáthchaoi ar buairt
Do thréigeadar éanlaith a ngáir bhinn bhuach, tré léarghoin mo scléipfhir Uí hÁinnín suairc
Caomhfhear is glébhile sámh síoch suain, gan éislinn ach tréithe agus ráitibh uais, is léirmheas dá réir sin mar d'áirmhíodh druaidh, gur aon é mar Éamann Ó hÁinnín suairc
Bhí meirleach míbhéasach nó fánaí fuaid, tug lochtadh gan éifeacht i gcáilíocht duain; is baoghal dó aoirghoin is gnáthaoir suadh, tré sméide ar mo chaomhchura Ó hÁinnín suairc
Contae Luimnigh mar aon le mórchuaird Mumhan le Tomás Ó Glíosáin
aon de bhreithiúin na suadhéigse san gcontae réamhráite agus i Leatha Mogha go huile
Ag seo faisnéis an uasail Thaidhg Uí Dhuinnín im' láthair an ceathrú lá de Mhárta, aois an Tiarna 1773
Arna dhearbhadh don fhaisnéisí so, is é a deir an tan do bhí go súgach soimheanmnach ag tíocht ón Ráth go dtarla leis síbhean mhioscaisceach mhailíseach mhírúnach do chaith saighead nimhneach namhadach neamhcharthanach leis, lenar bhris an chos dob fhearr agus do ba deise aige, tré go bhfuil ag únfairt ar a chois agus ar leathchois go mall meata míthapa, go leonta liosta lánbhacach, agus go bonnleathan barrthuisleach, gan lúth gan luas gan luadar, go bhfuair cleath dheas dhíreach gan chuan gan chnap gan chlais, lena mb'fhéidir leis teacht agus imeacht go tráthúil troighéasca, agus go buacach bláth báiriúil, agus go raibh go háthasach gan titim cian d'aimsir go dtáinig chuige foghlaí fóiréagnach feillebhéasach agus gadaí gáifeach gráiniúil agus fíorshladaí fíorbhradach do ghoid an chleath réamhráite uaidh tré go bhfuil anois go troithil troighmhall gan réim gan rian, gan siúl gan aistear agus dá bhrí sin atá an barántas so síos
Whereas táinig aréir im' láthair saoi re seanchas, Groífhear grámhar gaoisgheal gáireach, 's is fíor gur dhearbhaigh Go dtarla séithleach nó cúiréibe ó chois Eatharla air, Do bhíonn go saothrach ar gach aonach ag goid 's ag achrann
Go dtug sí santach nimhneach namhdach ar an bpreabaire
Is deimhin gan amhras go bhfuil in anriocht is in anacra
Do ghoid óm' staraí go fiú a chleath bhuí do níodh taca dhó
Is gan aige ach staicín nó slat gan bhrí ag tíocht chum aifrinn
Bíonn Dé Domhnaigh ag déanamh bandaibh agus é ar mearthall
Tá sé ag clampar ar easpa meabhrach le trí seachtaine
Fear na foghla ó thug fogha air ní bhfuil seasamh leis
'S gan ach stampa aige 'na theannta nach fiú leath phingine
Dá bhrí sin ordaím do gach treoraí dá bhfuil aithne air, An gadaí guaireach, breith ar chluais air 's a thabhairt ceangailte
d'ais nó d'éigean tugtar an séithleach go hÁth Dara chúgham
Go gcuiread an cladhaire, insa mbraighdbhuil faoi láimh Ballinger, Mar a bhfaighidh an cocól iomad pionós, trína bheartaibh oilc, Farana sciúrsáil ann gach cúrláid trí lá margaidh
Beidh mallacht an teampaill cloig is ceallta air gan dearmad
An Sagart Ó Loingsigh cuirfidh bá coinle, mar bharr aithise air
Ag seo comharthaí do gach eolaí dá dtíodh eatarthu: Fear caol crólíoch casdubh crónbhuí is a ghruaig ceangailte
Tá slat de ribín ar a ghlibín go rófhaiseanta
Atá naoi n-orlaí ina shrón bhuí fé mar aithristear
'S tá rian na gcordaí ina scornain, is fós ina reathacha
Cuardaíg cumair dó, cuanta is curraithe, is fós bailte poirt
Is rómhinic é ar bhóithre Luimine 's i gCill Daraire
Ná tuillíg mo mhilleán; cuiríg an sealán fé go hacmhainneach
Is ná léigíg an spreasán d'imeacht le hearráid tá togha reatha aige
An Ceangal
Fógraim an stróinse seo 'cheangal go pras 's gach orlach dá chrónchorp do ghreadadh le slat; an rógaire corónta do bhradaigh an chleath d'fhág leointe mo leoghan gan bachall ach staic
Ag so ordú agus údarás fairsing fíorleathan chum gach oirfidigh uasail oirirc cois Sléibhe Riabhaigh agus go speisialta agus go bithchinnte chuim Dhiarmaid Uí Chaolaí cantaire cliste ceolbhinn
Ag so tabhartha faoim' láimhse an cúigiú lá déag den mhí September in aois an Tiarna 1767
Muiris Ó Gríofa do dhias smísteoirí
Eoghan Ó Súilleabháin agus Uilliam Ó hEichiarainn
Contae Luimnigh to wit
Ag seo faisnéis agus petition Dháiví Uí Anáin do láthair fíorbhreathún na suadhéigse agus na cúirte gaoise dá thaobh an tSléibhe rathmhair rangásaigh Riabhaigh, mar atá Seán Ó Ceallaigh, Aindrias Mac Craith, Conchúr Ó Dálaigh, Seán Cundún, Pádraig Ó Cuileannáin, Diarmaid Ó Laoire etc
acht Muiris Ó Gríofa, dá iarraidh orthu mo ghearán do ghlacadh, agus mo mhasladh do dhíoghailt, ar dhís smísteoirí dearfa díthchabharthacha dá gcomharsanaibh dísle féin
Uilliam beadaí bladartha binnbhriathrach Ó hEichiarainn ris a ráitear gile agus milleadh na gcaoingcúileann, agus Eoghan Rua rabairneach ragairneach rástálach, trustalach tóstalach tónmhuinteartha, liosta leadránach luaithintinneach, iolcheardach Ó Súilleabháin ris a ráitear Tarbh an Bhóthair nó Lascaíg-iad-Timpeall
Gurab amhlaidh atáid ar nós an mhadra rua nó an mhac tíre i gcroiceann na caorach ag milleadh ban agus baothiníon na tíre go huile agus go hiomlán, ionas gur baol dúinn ná fágfaid bruinneal gan baclú, bean gan balcadh, baintreach gan bleachtú, béith gan briseadh, barrann gan bearna, báb gan blaiseadh, caille gan ceartú, cailleach gan creachadh, cailín gan cealgadh, cuach gan céasadh, cleasaí gan cnasta, gailtean gan gríosáil, gruamach gan greadadh, pait gan plancadh, peata gan priocadh, pionsóir gan polladh meirdreach gan meascadh, mangaire gan marcaíocht, taistealach gan tástáil, tóstalach gan tuargaint, stuaire gan socrú, siúlach gan sásamh, ríoghan gan raideadh, rásaí gan rúscadh, leanbhán gan lascadh, leastaire gan leasú, mínseach gan milleadh, ná maighdean gan mealladh, muna dtig liomsa a gcosc den dul so
Óir is measa Uilliam ná Naoise mhac Uisnigh agus ná Diarmaid Ó Duibhne
Agus is measa Eoghan Rua ná Cearbhall baoth Ó Dálaigh ná fós Peadar na Péice
Ionas gur chucu chruinníd straeirí sodair agus seachráin chamchuarda agus sáirscléipe gacha críche, go gcuirid ar aíocht agus ar lóistín go leanbhaí lábánta iad, agus fós go soineanta síochánta
Gidheadh níor mhian ná níor mhaise leo díolaíocht ar bith a thabhairt don tí do chaomhnas agus d'fhorchoimheádas dóibh iad
Agus den bhuín sin mise, óir tá stuaire acu agam dá binnbhréagadh re hordú Uilliam agus Eoghain re cian d'aimsir, agus measaim go mb'fhearr leo dul ar mhuin mo mháthar, mo dhearfúireach, nó mo mhná dá mbeadh agam, ná leorghníomh ar bith do dhéanamh liom, ach barr ar gach olc
Bhur bhfaisnéisí fíorumhal etc
Dáiví Ó hAnáin
Whereas táinig fíoráiteamh chúgham go déanach, Ar dhís ardfhlaith den aos dána 's de chrú Gaelaibh, Go mbíd páirteach le caoinbhába siúil is scléipe, Is dá scaoileadh ar fán, gan díol ach dáir, ná fiú an bhéile
Dá bhrí sin táimse cruinn fám' láimh ag tabhairt saorchead, díbhse, a Dháiví, díolcheart d'fháil gidh mór t'éileamh, San bhuín chlis ráis seo shínis bába, cuacha is béithe, Trí dhlí na dáimhe á scaoileadh i dtráth dá gcruadhaoradh
Go hAoirdchrois Mháire bhinn an áthais fuair clú a ceirde, Tíodh gach ráib ghlic ghrinn im' dháilse is cúirt glaofad, Chum sceimhle ghnáthach saoithe sáiteach suadh is éigse, Is ar dhíol gach mná níos ar a cairde le fuath dhá céile
Má chír-se, a bháille, an dís árchon 'cur cluain ar bhéithibh, I ndíg fásaigh, i gcoill ná i stábla, ná i gcruach féarghlain, Gan mhoill iad lámhaigh, 's a dtabhairt dom' láthair, go stuama saothrach, Go n-íocaid cáin ina ngníomhartha pláis go suairc gan phlé ar bith
Chum Sheáin shuaircghníomhach Míodhach
príomhbháille bharúntachta Choise Sléibhe etc
A bháille ghasta ó charais-se riamh an chóip, fáidhe, flatha, agus ranna le mian is ól, go háras Anna, sé parathas fial an spóirt, 'na mbrá chum freagairt iona mbearta tabhair Uilliam is Eoghan
An Mangaire Súgach i gContae Luimnigh
Contae Luimnigh mar aon le mórchuaird Éireann uile
Leis an Athair Tomás Mac Canna ris a ráitear Halifax McCann
duine uasal uaibhreach ealaíontach aerach iontach, sagart paróiste Chnoic Áine, fíorchara na héigse san gcontae réamhráite agus i Leith Mogha go huile
Ag so faisnéis an uasail Uilliam Uí Nialláin ó Dhroichead Bhoinn Bhriste im' láthairse an t-ochtú lá den mhíosa July aois an Tiarna 1769
Arna dhearbhadh don fhaisnéisí so is é a deir: an tan do bhí ar deoraíocht san mbaile ris a ráitear Cathair Chinn Lis san gcontae chéanna so go dtarla ris baothbhastún brúidiúil bundúnach darab ainm Muircheartach Ó hUrthaile
duine dubh diablaí drochghnéitheach, athach aithiseach éithiúnta, gadaí gruama giúirléideach, cladhaire cealgach cailliúnach, agus foghlaí fuadrach fuafar fadmhagarlach do bhí sealad i leith a bheith ina shagart chiallmhar Chríostúil nó gur dhiúltaigh agus gur dhúrshéan Críost agus an naomhchléir le grá dá chorp agus gur iompaigh chum bheith 'na mhinistir mhioscaiseach mhailíseach dona dána drochaigeantach agus atá anois gan mhodh gan mheas gan chreideamh gan choinsias, ag imeacht ó thigh go tigh agus ó bhothán go bothán, mar aon rena chiarchléireach coirtithe crónfhiaclach, buí baoth bolgmhór breacluirgneach, agus é féin ina chaimearthach chaimioscadach chlamparach chailliúnach, agus ina shéithleach shilte thamáilte ag pósadh agus ag ceangal bacach agus baothdhaoine is gach n-aon eile do bhéarfadh réal nó scilling dó ar son a shaothair agus sin in aghaidh dlí Dé agus na ríochta
Ar an ábhar sin fógraím agus ordaím do gach faraire forránta fíoruasal, agus do gach saorfhear súgach soibhéasach, agus go speisialta agus go bithchinnte do Dhoctúir Mitchell, do Chonn cholgach Ó Dónaill, do Philib Ó Meachair, agus do Sheán Ó Ciarmhic, agus do gach gléghas ghreannamhar eile ar feadh na contae so Leatha Mogha go hiomlán, an crochaire coirpe círéipeach so mar aon rena chiarchléireach
Lochlainn Luimnigh do ghabháil do cheangal agus do chruachuibhreach, agus a dtabhairt dom' láthairse go bruíon nó go sí Chnoic Áine, go gcuiread mittimus go hifreann leo i láthair a máistir
Lucifer mar a bhfaighid a sciúradh agus a sciomaradh i Styx nó in Acheron agus pionós síoraí i bhfochair Belzebub agus Hurlo agus Trumbo, agus an chuid eile don chlé-eaglais do dhiúltaigh do Chríost agus don Mhaighdion ghlórmhar
Ag so bhur n-údaráis go foirlíonta chum bhur n-orduithe do chur i bhfeidhm: Whereas táinig inniu dom' láthair agus sin re díograis, Saoi agus sárfhear groíghas grámhar agus tug an Bíobla: Go bhfuil cladhaire ag rith 'na scainse ar feadh na dúiche
Ag déanamh aimhlis le hiomad taibhse ó chuir gúna air
Do bhí ina shagart, ar feadh tamaill, ag déanamh clampair, Ní dúirt aifreann ná fiú sailme ó chuir banda air
Tá anois 'na mhinistir chróndubh choirpe is coinnealbhá air
Mar thug na mionna ná fuil i Muire acht mar a mháthair
Mar bharra ar a bhaois, do dhearmaid Críost, 's a chléir le mailís
Go dearfa díbh, re taitneamh do mhnaoi, gur thréig an aibíd
Ainm an duine seo Mac Uí Urthuile agus cú an éithigh
Bíonn go minic
ar fuid Luimnigh 'na chúiréibe, Ag ól 's ag imirt, 'na stróire buile, i bhfochair a chléirigh; Is nuair ólann iomad le póit ina ghoile bíonn a' blaodhraigh
Ag seo a chomharthaí do gach treoraí ar feadh na dúiche: Fear caol crólí casdubh crónbhuí agus é dúshúileach
Tá rian an tsioláin, iona phíopán agus é mantach
Agus tá dhá chnapán ar a ghiodán agus fós tá breall air
Cuardaíg cumair dó cuanta is curraithe talamh is taoide
Is rómhinic é ag ól sa Droichead is i mBaile 'n Fhaoitigh
I charge you therefore má ghabhthaí an séithleach ná glacaíg air bannaí, Ach tugaíg an baothlach chugam 's a chléireach ná déanaíg faillí
Go gcuiread an cúpla coirpe ar urla i láthair Chailbhín
I bhfarraid gach scrúile d'imigh le Luther is ná dearna an aithrí
Ag so barántas tugtha fám' láimhse agus fám' shéala
Chum breith ar bhráid ar scuibile an smáil is ar a chléireach
An Ceangal
Mo dhíth mo dheacair mo dhanaid is mo dhíth threorach, 'S an dís tug easmailt is masla don Rí glórmhar
Críoch a leasa ní leanaid ná príomhchomhairle Is tríd ní rachaid go Cathair na Tríonóide
'S an dís do spalpas na leabhair go híogórach, Do dheighil le Peadar is le teagasc na bhfíoreolach, Le baois le bladar le masla 's le millteoireacht Do dhíol a n-anam ar easna mhaith chaoirfheolach
Tar toinn dá dtagadh na fearachoin fíorchróga, Sliocht Choinn is Chairbre 's a ndeacha' de dhroim bóchna, Do bheadh sceimhle is scaipeadh is catha ar na fíorchóbaigh, Leigheadh agus leathadh leagadh agus síorleonadh
Guím is aitchim gach faraire fíreolach Gach saoi gach sagart 's gach seabhac suilt sítheoilte, An dís do chartadh do bhascadh 's do shíorscóladh A gcinn do ghearradh 's a gceangal le righinchorda
Contae Luimnigh etc
le Seon Bury
duine de shaorbhreithiúin na contae reimhráite, is fear seasaimh agus tagartha cúise bochtán agus daoine díthchairdeach go huile
Whereas tháinig, inniu im' láthair gearán priaclach, Ag Máire Moses cailín córach tá ar an dtaobh thiar dínn
Do thug a cuntas go dtáinig don dúiche trí gach crostáil, Conablach óglaigh, gan pingin ina phócaí, de mhuintir Dhuilleáin
Tháinig ina lóistín, lena lópaí lán de phluda isteach
Is mar bharr ar a chrostáil do bhris a breallán lena loirgne, Gur ól an gleacaí lán sé gcnaigín, dá cuid beorach; Luach naoi bpingine sea chuir i ngloine dhó den ré só lis
Níor thug di airgead ná séimhlabhartha le díth eolais
Ach gur gheall an reicneáil do dhíol go hiomlán i gcionn chóig lae
Do chaith an chóirbhean, tosaí a bróga
ag dul dá ionsaí, 'Déanamh ardeolais trí gach cóngar clathacha is sconsaí, Gan aon chuideachtain, ná mar thubaiste air, acht Dia na Glóire
Do fuair sí an staraí i lúib an gharraí siar cois Móna
Dá mhéid a tuirse, do rinn a cuirsí go fada íseal
Is adúirt go banúil, go gcaithfeadh a gheallúint do chomhlíonadh
Do labhair an baothlach go róreánach is adúirt go raibh fuacht air, Is dá bhfaigheadh Éire fós ná féadfadh bheith in uachtar
Dá bhfanfadh an chúileann, go dtagadh an samhradh is teas na gréine, Is gan puinn amhrais, go dtabharfadh ioncamas in gach léim di
Do bhí sé cráite is dob fhada léi an cairde, rug sí ar mhullach air, Mar shíl sí sásamh cuardaigh ghabháil uaidh, nó roinnt sugartha
Do strac sé a gúna, a coc 's a húda, a caidhp 's a colgaí; Short cloak uaithne, bhíodh ar a gualainn, le haghaidh suirí
Dá bhrí sin, a Phádraig, is tú mo chonstábla, is ná dein faillí
Beir aithne mo lámha leat gan chairde is beir ar an ngleacaí
Tabhair leat ceangailte é Go lom daingean nó ar bhun dúide
Glaoigh ar Mháire tá sí láidir chum a choinnithe
Nó má théann chum starráin, é do bhoxáil, mar is aithnid di
Mura n-iompaí an séithleach, go ró-éasca is dul chum seide léi, Is a dhá chruadhearnain, do lomfháscadh, faoina hioscada; Í chur go hiomlán ar a dhá slinnéan, is a haghaidh in airde
Is gabháil dá mhailléad, thíos ar a másáin, go teann láidir
Ag seo barántas tabhartha fém' láimh is fám' shéala An t-ochtú lá den mhíosa Márta, chum breith ar an smeirle
Aois an Tiarna naoi mbliana míle is caogad, Seacht gcéada cuir 'na dhéidh sin, go maidean an lae so
Contae Luimnigh agus Chorcaí etc
le Seán Cundún
aon d'aighneasóirí na héigse agus de ghiúistísí síochána na suadh san gcontae réamhráite agus san Mhumhain go huile
De bhrí gur dhearbhaigh im' láthairse, an t-ochtú lá déag de October, aois an Tiarna 1776, gur goideadh an cúigiú lá deág den mhíosa chéanna, agus sin san am mharbh den oíche, uimhir géanna, gona ngandal, mar aon le fíorphocán fíorálainn fíormhaiseach gabhair ó Uilliam Ó hÁinnín
suaircfhear sona sítheolta, fliuch fairsing fíorfháilteach, do chónaíos i mBaile Uí Bhuadáin san gcontae chéanna; agus cé mór do shiúil dá lorg agus dá síorchuardach ní bhfuair a dtásc ná a dtuairisc, fios fáithe ná faisnéis, cá cuan ná cumar, coill ná currach, inar gabhadh leo; ná fós cia an foghlaí fuilteach fíorbhradach, nó an gadaí gruama gráiniúil tug sí santach sár-nimhneach ar an eallach sin, nó go ráinig don Ráth go teach Sheáin Uí Cheallaigh, agus gur gheall sé dhó a lorg agus a léirchuardach, agus go raibh amhras aige féin gurab tré Ard Phádraig, soir chum Bhaile an Ghriana do rugadh iad; agus gurab é Pilib do Búrc, Séamas Ó Conchúir etc , do sciob nó d'fhuadaigh iad; agus go gcuirfeadh sé barántas cuardaithe ina ndiaidh, agus gan de shlí ná de réasún aige leis sin acht d'fhonn an duine macánta do chur ar dearmad, ó do chonairc ar an lorg ceart nó ar an rian díreach é, agus mar is insa Ráth do críochnaíodh iad; agus fós do dhearbhaigh an faisnéisí so gurab é croiceann an phocáin is díon cinn agus tóna do Sheán Ó Ceallaigh, fá mar atá, an croiceann ar a thóin, agus an guaireach ar a cheann aige
Ar an ábhar san fuagraim agus ordaím ar a bpriacail do gach ardrialtóir agus ardchonstábla san gcontae so, agus go bithchinnte agus go speisialta do Thomás de Búrc, agus do gach aon eile dá lucht cabhartha agus dá ndeisceabail, gan buaireamh ná trioblóid, scanradh ná eagla, do chur ar na huaisle ainmnithe thuas, mar atá Pilib do Búrc, Séamas Ó Conchúir, Mártaín Ó Brian, Seán Míodhach, Dáibhí Ó Laocha, Seán Laoi, Uilliam Ó hEichiarainn, Seán Ó Ruairc, Uilliam Paor, Pilib Ó Cearna, Aindrias Ó Dálaigh, Toirdhealbhach Ó Briain, Seán Robertson, agus Éamann de Norraidh etc , ná ar cheachtar díobh, agus má gabhthar nó má cuirthear ar láimh iad ná aon acu, léigthear chum siúil gan mhoill ar a n-aonta agus ar a dtoil féin iad, gan aithis ná náire do thabhairt dóibh; agus an fánaí foghlach seo, Seán Ó Ceallaigh agus gach aon dá chomhluadar mar atá Seán de Faoit
an fear braite do bhí ina fhochair etc , do cheangal agus do chruachuibhreach agus a dtabhairt dom' láthairse go gcuirfead mittimus go Caiseal riú, i láthair an ardbhreithimh agus an chirt agus go gcuirthear i mbraighdeanas iad go dian daingean dofhuascailte go roinntear leo mar ordaíonn an dlí
Ag so bhur n-údarás chum bhur n-orduithe a chur i gcrích: Whereas táinig, inniu im' láthair, is tug na móide, Saorfhear sásta, gléghas grámhar, cliste ceolmhar: Gur duine ón Ráth do shín ina dháil is do rinn dóigh dhe, Do chuir 'na sháinrith, anois chum fáin é, ar lorg an eolais
Táinig an scaoinse i meán na hoíche mar aon le stócach Is do ghoid gach ní dá dtarla roímhe, agus tug a ród air
Do ghoid ón mnaoi go fiú na huibhe do bhí ina cófra
'S an chráin chríonna do bheireadh dhá líne agus do thógadh
'S do chuir an gandal chuige ina dteannta, go róthreorach
Is pocán gabhair ba mhaith an chabhair, bruite nó rósta; Do dhéanfadh easna de béile sagairt ar bhaiste nó ar phósadh; Cé chaill a chadairne do níodh sé acara i measc na gcomharsan
Gur rith Seán aniar ón Ráth 's go dtug fogha air
'S gur chuir na cránta, chuige 'na mhála, i bhfochair an ghandail
Tá croiceann an phocáin, ar a ghiodán, fós mar bhríste
Tá a ghuaireach, ar a chluasa, ag déanamh dín dóibh
Seán de Faoit, do dháil 'na shlí, 's do rinn treoir dó
I lár na hoíche táinig dá choimhdeacht ag braith na comharsan
Dá bhrí sin ordaím, do gach treoraí, ar feadh na dúiche
An dís seo 'leanamhain is a dtabhairt ceangailte, chun na cúirte
Ná glacaíg bannaí ná fós tacaíocht ó aon den chóip so, Ach cuiríg an siolán go rófholláin fána scornain
Ag seo sárchead do Sheán Dáirbí go foirlíonta, Le ceart óm' láimhse chum breith do láthair ar an dís seo, 'S a dtabhairt go Caiseal chúghainn go tapa go gcaithfid géilleadh, Is teacht fá bhrataigh chúirte an reachta 's na fíoréigse
Dá bhfaigheadh sibh báille ná constábla i mBaile an Ghriana, Más ón Ráth é cuirtear ar láimh is tugtar pian dó
Seo supersedeas daoibh faoi shéala agus sin le fórsa Chun gan géilleadh, thabhairt don meirleach, ná dá chumhachta
An Ceangal
Bhur gcumhachta is maol, a chléirigh, stadaíg de bhur mbaois; Bhur dtreoir tá baoth chum géilleadh measaim do bhur ndlí; Beidh tóir 'nbhur ndéidh chun téacht go Caiseal na Rí, Chum cló na nGael do léamh is do scanadh go fíor
Toirbhearta fám' láimh an t-ochtú lá déag do October 1776
Seán Cundún
Ní séantar linn tréithe Uí Áinnín suairc, Ina léirscrios in éineacht mar áirmhíd suag', A mhéithphoc le faolchoin mar ardaíodh uaidh, Mar aon is a ghéanna le Ránaí Rua
Is géire linn Séarlas ar fánaíocht uainn, Is daorphoc an éithigh ina ardrí mhuar, Dá dtéarnadh ár gCaesar le gardaí crua, Do bheadh meirligh i ngéibhinn 's an dáimh ghrinn suas
Ó traochadh ár nglébhile dob fhearr faoi dhuais, 'S gur faonlag an éigse gan gnáithchíos uaidh, Faosaigh ar Ghaeil bhocht' 'Ardrí is 'Uain Is saor feasta an Réx ceart ón Ránaí Ruadh
Foircheann
Contae Chorcaí le Seán Mac Dónaill, ris a ráitear Seán Clárach, ardbhreitheamh go bhfreasabhra san gcontae céanna maille re Justitiaris Titularis atá faoi mhoghsaine ag Gallaibh: Whereas this day a great complaint is come before me, By our friend Diarmaid an file aniar, ó bhun Leacaí
That Seán Gallda millteoir mealltach de shíol na Seoirsí, Ba mhinic i dteannta trína chuid gealltaí 's a shiúl póirsí
Most felonious, and erroneous, contemptor juris, Do ghoid an fleascach iubhrach leastair do bhí gcumhdach Ag Nelly insa bhfeircín, i gcomhair an chuntais
Do ghoid ó Dhiarmaid, morán iarmhais', as a chúiltigh: Tua agus tál agus tráthar sásta agus gúiste
Píce milleog agus durnóg agus siúiste
Gimléad caol, ba mhaith ag saoraibh ag cur funsa
Beart ba mhistide é, do ghoid sé a phinnéar ó Chonchúbhar
All these are breaches, contra legem, against His Majesty, And his law teaches not to disturb the peace of ordinasti
Therefore these are close and severe to alarm the country round, Go mbeirthear i dteannta, ar Sheán Gallda is a thabhairt im' láthair: To apprehend an cladhaire, 's a thabhairt ar adhastar, chum na cúirte, Go dtuga sé aighneas, créad an fheidhm tug é don dúiche
Ag seo a thuairisc dá lucht cuarda bheith 'na dheáidh sin: Fear caolghuailleach, creatbhuí guaireach, agus é gúngach
Tá gruag bheag thanaí ar thaobh a leathchinn, agus í dubhchas
Atá dhá fhaithine ar a leacannaibh fána shúilibh
Sé is aoirde don chaolstraoille san trí chúibit
Measaim gur caogad bliain is aos dó nó os a chionn san
Ag so mandamus chum gach báille bheith ar a phionsa, Chum rith an ráis do bheith 'na dheáidh dá dtíodh chúchu
'Sé deir Diarmaid gur don iarthar, do rith sé a chúrsa, Go dtug sé iarracht ar dhul go Fianait, nó go Daingean Uí Chúise
Is deacair nó béarfar má leantar go dian air; ní bhfuil siúl ann
Mar atá an tiarpa ar a thiaraigh agus an uirlis
Fail not upon the spot for to secure him, For this is your warrant upon my hand for so doing it
Ag so go sonrách chum gach fir ghrádhaigh den aicme amhránaigh darab mian na suanóga síoraí do leanamhain, agus go bithchinnte chum gach n-aon darab caraid Diarmaid Uasal Ó Conaill
cantaire ceolbhinn Oirirí agus na Coille Móire agus reachtaire Átha an Speidéil; agus mar an gcéanna beannacht uaim chum na droinge sin
Toirbheartha faoim' láimh, Seán Clárach Mac Dónaill
Contae Chorcaí le Donnchadh Gógán
aon do bhreithiúnaibh na héigse agus d'uaislibh na síochána san gcontae réimhráite
Whereas this day do réir réim chirt an chalandair, I received information le héifeacht go dearfa, The warrant I gave, much le faobhar chum an fhairceallaigh, He's got a supersedeas le means chum é sheachaint air
An cladhaire bocht éithigh, tabharfaidh féin díol 'na labhartha, Beidh an tréatéar dá dhaoradh ar meas éigse is flatha suilt, Conspirator and traitor, fear claon uile 'na bheartaibh sin, His title I'll break, scagaim é as mo leabharaibh
It was with great cause lena ndearna oiread bagartha In accusing an cneáire le háiteamh is dearfacht; Bhí an saighdiúir neamhshásta i dtaobh aon lámh bheith im' bhearta-sa, I'll wallop and draw him; bainfead sásamh dá leathrach
To all bums and bailiffs ó Bhéarra don Mhainistir, Constables, gaolers, is gach éinne dhen aicme sin, Let none take his orders barántas ná atharach, Atá a theideal ar lár óm' láimhse gan dearmad
Perplexion, vexation, le faobhar is le mallaitheacht, Objection, much hatred, gach n-aon leis go dtagaraidh, John soldier I mean, sceimhle léir agus deacair air, His nose I will break, ach go ndéanfad leis teangabháilt
Seán Saighdiúir ag Umhlú do Dhonnchadh Gógán mar leanas: I humbly beg pardon, ná trácht a thuilleadh im' bhearta-sa
I acknowledge my fault, cé gur nár é le n-aithris; I attempted the cause, ní rabhas dána ná blasta i nguth, Mr
Gogin's my master chum dánta a chur snasta i gcruth
I give him the garland gan ráfla chum seanchais, From the sentence of Adam, go práinnbhroid na Baibealean His knowledge and saws, bead dá n-áireamh gan dearmad
With honour go brách bead ag trácht ort an fhaid do mhairfeadsa
By as for my part idir dhánta agus reacaireacht, I pitch to cloth go brách faid do mhairfeadsa, I'll have no act or part, i ndántaibh ná reacaireacht, I'll live like a palmer, bead sásta ach go maithfir dom
County of the city of Cork by Sir M'lsheachlainn stuacach Ó Síocháin who was a right member of His Majesty's Parliament re linn Oliver Cromwell do bheith ina Lord Protector ar Éirinn: To all high and petty constables of the same or either of them and their assistants and especially to all clothiers weavers founders, glaziers, tinkers, braziers, and travellers; smiths and serjeants, masons, merchants, butchers, barbers, and mariners; agus fós úcairí, fíodóirí, táilliúirí tuatha, agus lucht simnéithe a ghlanadh, coibléirí, saidléirí, agus ringleaders, gráséirí muc, foghléirí cnoic, agus casbhréagairí, filí bata, foghlaithe bailte, agus lagphíobairí etc
Whereas this day le comhairle an tsíofré go dtáinig chúghamsa Gearán géar do bhí róthréan ar measc mo chúirte
By one Neville a poor shepherd gan puinn clúdaigh
Upon my credit ba gheall re geilt é ag teacht dom' dhúiseacht
Do thug sé móide, gan puinn fórsa, le neart dúthracht, Go raibh a chomharsa ag déanamh dóigh air measc a dhúiche
Adúirt gan cheileatram go raibh sé teiligthe muna scríbhfinn a chúis dó, Is ordú néata a chur faoim' shéala ar an execution
Ag seo an t-ordú do réir a mhóidiú, i láthair cúirte
Go dtáinig fualán, do mhuintir Ruatháin, gan puinn cúise, Timpeall an tí aige, lár na hoíche, 's a dhoras dúnta
Gur tharraing sé claíomh air, is péire píostal chum a rúscadh
Most felonious, erroneous, conditio juris
Gur ghoid an fualán, muc ar theadán, fá mar dúrt libh
He vowed and swore he'd hang the rogue ar lár a dhúiche
And have the traitor castrated gan acht cúirte
And forthwith whilst he had breath, cnámh ná lúthach, Go leanfadh an fualán, trí chnoic is cnocáin, is barr na dtonnta
With strength and force, he'd bind him close, de smután giúise, And whip the traitor through the nation le slat nó sciúirse
Anois ordaím is gan bhréig móidím, le neart dúthracht, Do Mhac Uí Ruatháin ó Bhaile an tSuasáin, i bParóiste an Rumpa, Muna gcuire an fualán a mhuc chun Labhráis, is teacht dá tionlach, Go mbeidh a phíobán, ceangailte ar théadán, ar measc mo chúirte
All which are breaches, through the nation, ar feadh na dúiche
I vow and swear he must be seized le hordú cúirte
Don't think I joke to please the rogue ar measc na n-údar
For I have the traitor's information, chum breith ar chúl air
Therefore these are in ainm chinéil chalma chuirtéil chúirte
Ar gclos an ghearáin, leanaíg an breallán, sáraíg gach casán cúng air
Cuardaíg caoltach coillte is sléibhte ar feadh na dúiche
Ná fágaíg maolchnoc ó Uíbh Laoghaire go Baile an Dúra
Through hills and dales fields and plains is gleannta cumhra
Dens and caves streets and lanes is fós gach cúinne
Through woods and groves I now implore gur gnáthach iontu é
Mind his name and secure the knave, before the jury
Is deacair é chloife, tá sé oilte ar gach cúrsa Ní cás é athaint, atá sé ainnis do chríon a lúthach
Níl sé láidir do réir na sáitheach, do théann 'na bhrúid bhocht
Glacaíg misneach cuiríg an sionnach ceangailte chúghamsa
When you take, the treacherous knave, ceangal a lúthach
And bring him thither, to be sentenced, i láthair cúirte
If ever he's brought into the bar before the jury This shall be your warrant under my hand for so doing
Ardrigh beithadich an domhain agus fós an Alba g
g agus
biomhadh morgalach ard bhreidnach ar mionmhu
na Catha Crua
ar na macairaoí féiruanta a tabhairt na sgaithaibh sgeinbhuire sg
baca dea ceile ní molacht bochtán ná locht bathán na Crathán na l
mi
pa na locht subhail na slí na bainntrocha na díolthacht
beiceilaoi do cuirim na dhiag óir is mo is eadrain lín iad acht
et dónach na baoíne is truime et is móirtille do thitim órthu mar atá Nora chrabtheach charthanach Ni Ríordáin agus Anna mhilisbhrthrach Bhranthach agus Pattraigh séimhraiteach Ó Lathlour agus Cian ceannsa Ó Mathúna agus Seamus Ó Cochláinn da nghármaid Fadsole agus Ellén Hitchcock an tsnoisín Dáibhí Coll agus a bhuiull dá shamhuill i dtua
na sa gcathair san dúthig dearabhas na fuisnéisaoí céanna gur gheall fear Creduineach don dúthaigh lua croinneach do capio do acht gan
do thabhairt a gceist na cuim lárthaigh agus ní feasach dom féin
an Chroinn sin sa nOrip na fos san doman eile do cheanóch ná
thúrfeach cum baile e acht a cróing ríoga roréimeach an grand
agus ar an amhar sin ag so úr bharántus etc
Arna sgriobail le Domnall Ua Briain
7th one thousand
Whereas aréir gan fhios don tsaol gur éalaigh faoi gharraithe Cailleach bhog bhaoth chois leas na arléibhe le saobhghean radaireacht
'S do bheir na comharsain brí na móide gurab é Tomás
Whereas aréir le fuinneamh is faobhar tháinig im' láthair Fear bheatha na naomh 's a thabhairt gan bhréig do dhearbhadh an bhaile
Aitchim ar dhaoine do bheadh cnaoidhte a sheachaint 's a shéanadh; Ní tuar leighis dóibh guaisce adharcach atá ró-éadmhar; Bíonn 'na ghealtán ar fuaid bothán gan fód chéille Ag reic 's ag maoidheamh gach leighis le luibheanna 's sin le tréimhse
Is follas fa chion an folaire guir 's an gliogaire gréisceach Idir thuathadhaibh do ghaibh bualtaidhe de dhruim a cheirde; An tan tigeann go tír nár léir do roimhe sin bíonn gan séanadh A ghliostaire tóna aige mar chomhartha dá lucht glaoidhte Rua
Le feirg gan uamhain rachad a buaile sealadh óm' chairde, A ghlacfadh gach buaireamh, thagas i mo ghruanna ag scaipeadh mo bhláithibh
Ann tan chasfad le fuaimint ní stadfad de chuardach ceartInis Fáilbhe, Baile agus tuatha is fearannaibh Tuamhan go gcasfar an bhrá liom
Seo feasta a thuairisc go dearbh mar fuaireas, ní chanfad aon ráfla Gach faraire grinn Ó Chaladh go Bríd, aitchim le fáidhghuth: Barraigh 's a síol, Breatnaigh 's a líon Stacaigh 's a mbuíon is Cárthaigh
An bradaire buí má thagann 'nbhur líon a cheangal le tácla
Is earra ná aíocht, ná glacaíg mar dhíol ach stathaíg é is cáiblíg
Chuim Dáibhí Dhuibh Uí Fhloinn, cois Gleanna Leataoibh, faireadh an t-áth air
Chuim F'réastach an ghrinn i gCarraig an Fhíona faireadh an t-áth air
Chuim clan chirt an Rí i mbaile chois Laoi, faireadh gach aird air
'S an smaga so ríomhaim, má thagann 'nbhur slí lena dhrannadh bíg páirteach
Gach bealach sa tír is crosa gach slí bíodh feasta ar an bhfásach
'S a' taisteal na hoíche an raga bíodh sceimhleach; teannaíg i dtráth leis
Go hosnaitheach guím, má thagann 'nbhur líon é tharraingt im' dháilse
AISLINGÍ
1
IM LEABAIDH ARÉIR
(Fonn: "Teaghlach Mhic Sheáin ") Im leabaidh aréir tríom néall do dhearcas-sa Ainnir ba mhaordha taitneamhach clódh, 'Na seasamh rem thaobh is í craorac geanamhail Béasach béal-tais banamhail óg; Ba chasta cas craobhach dréimreach fada tiugh Bachallach léi-se ó bhaitheas go bróig A carn-fholt néamhrach péarlach camarsach Slaodach faon is é daithte mar ór; Bhí luisne tré lonnradh an lile 'na gnúis ghil Shoineanda shúgaigh chlúmhamhail mhúirnigh Mhodhamhail mhiochair mhaiseamhail; A claon-dearc réidh-ghlas féigh lér treascradh Na céadta laoch i bpéin 's i n-ana-bhruid, A braoithe mar ruibe, 'S a séis ba shéimhe 'ná fionna-chruit cheoil; A haol-chrobh néata ghléasas beanna-phuic, Éisc is éin, coin allta 'gus leomhain, Cruinn-bharc dín is coimheascar machaire, Tuitim Chloinne Uisnigh, Is éacht na Féinne, ar leathan-bhrat sróill
A pearsa gan bhéim 's a scéimh nuair d'amharcas, Caithtear liom saoghada searca re seol, Do shearg mo ghné is do léig mé i n-anachruth, Taomach, tréith, gan tapadh ná treoir; Is abaidh do shléachtas féin don mhascalaigh Aitchim den néamh-ghein freagra cóir, An d'aicme na ndéithe a tréad nó an treabha den Dréim chirt daonna ór eascair a pór
Nó ar bh'isi gan diúltadh an fhinne-bhean d'úmhluigh Tuitim i ndrúis chuil chugainn-ne stiúruigh Crón-phuic go Banba; An bhé ón Ghréig don Trae noch d'aistrigh, Déirdre shéimh nó Céarnait cheannasach, Nó gile na mbruinneall Bhí ag aon-mhac Éason sealad ar bórd; d'fhreagair, ní haon den méid sin chanais mé, Acht airgtheach aonair easbuidhtheach bróin, Gan bhuidhin dom dhíon acht dríodar fanatics, Cuimriosc mhioscaiseach, Mhéirtneach chlaon gan taitneamh don Órd
Is dearbh i réimeas Gaedheal gur chleachtas-sa Ceannas is scléip, le seascaireacht shoghmhail Gradam is glaodhach is aol-bhruig fhairsinge, Caomhnadh tréin-fhear, aiteas is ól; Taisteal is téarnamh laoch dom amharc-sa, Flatha 'gus éigse, dragain is leomhain, Meanma shaor is réim gan achrann, Féasta réics seacht seachtmhaine ar bórd, Seinm ar chiuil-chruit, iolar de thrúpaibh, Imirt ar phunncaibh fithchille, flúirse, Cumhdach is macanas; Féach 'na n-éagmais cé go mairim-se Féin im mhéirdrigh strae fé dhanaraibh, Is cineadh Scuit ionnarbtha As Éirinn d'éis mo shnaidhmighthe leo; A chara na ríobh, do ríomhas go freastalach Ranna 'gus laoidhthe i bpratainn na gcómhad, Is fíor go bhfillfidh tré gach anacra An ruire seo d'imthigh I gcéin, 's go mbéidh i mBreatain faoi choróinn
Ciodh fada treibh Ghaedhil Ghluis faon fé tharcuisne, I n-easbaidh, gan réim, gan rachmas, gan sógh, Ag treabhadh go tréith do dhaorscur Cailbhinists, Céim d'fhúig daol-dubh daithte mo shnódh, Is gach calmach craosach léidmheach lannamhar Feardha fraochda i dtreasaibh na dtreon, Go dealbh, mo léan, gan féis mar chleachtadar, Séise téad ná beathuisce ar bórd; Is gach nduine de chomplacht chuiripe Lúiteir, Suidhte go súgach trupinneach trúmpach Fórsach i bhfearannaibh Saor-shleachta Éibhir éachtaigh is calm-Chuirc, Saesar glé bhuaidh réimeas Chaisil Luirc, Tuigidh go dtiocfaidh An té le faobhar do scaipfidh mo bhrón; Ní bladar ná bréag mo scéal, mar tharngair Éigse dréacht na bearta so romhainn, Gan mhoill beidh deighilt re saidhbhreas seasmhach, Milleadh 'gus dailleadh Ar gach béar nár ghéill do bhratainn na hÓighe
I Mainistir Naomh béidh céir ar lasadh aca, Is Eaglais Dé go salmach fós, Ag canadh Té Deum gan bhaoghal ná eagla, Cé do bhéir gur searbh an sceol; Is gach mangaire méith den tréid seo d'atharruigh Fearta an tSoiscéil, le taitneamh don phóit, Gan fearann ná féasta, gléas nár chleachtadar, Tréith fá léan ag grafadh 's ag rómhar; Beidh teine gan mhúchadh i rith na gcúig gcúigeadh, Is sinn-ne go súgrach congantach cúrsach Dó-bhriste i gcaismeartaibh, Ag taoscadh daor-phuins éil is beathuisce, Is léigheadh gach éigs an dréacht so chanaim-se, Ag guidhe chum Muire Séarlas Réics dá casnamh i gcoróinn; 'S an Rí seo ag suidhe le díomas d'ionnarbadh A saoirse ríoghachta Breatan na slógh, Gan mheidhir gan ghreidhin gan radhairse cumais nirt Go singil gan chiste, Gan chaomhnadh laoch 'na seasamh 'na chomhair
2
- I gCAOL-DOIRE
I gcaol-doire chraobh-chluthmhar néamh-dhuilleach bhíos Im aonar gan suim i n-aiteas 'ná i gceol, Go féith-shingil tréith-thuirseach faon-mhisnigh tim, Gan chaomhnacht ó aon cois abhann ar neoin; Taobh linn-ne fé bhile ghné-ghlaise tigheann Spéir-bhruinneall saor-oinigh scéimh-chruthach chaoin, Ag taosc-shileadh tréan-tuile déara go fuidheach, Thug daol-theimheal caoidh ar a haighthe ciodh óg
Do bhí céibh fhionna réidh-dhlaightheach péarlach a cinn 'Na slaod-chrith ar bís ó bhaitheas go bróig, Is mar chaol-ruibe ar chlaon-ruithne réaltach a braoi Le saoghad-mhilleadh chaoidh mo thapa is mo threoir; Caor-luisne tré ghile an chaomh-lile shuidhigh I ngéar-iomaidh pléidh-shiosma spéirlinge i ngnaoi Na réilteanna chréacht-chiorrbhaigh céad curadh is laoch I dtaomaibh gan bhrígh le taitneamh dá clódh
Ba shaor-oilte téacs-shnuidhte a géar-fhriotal fuinn, I séis-bhinneas sidhe ag ceart-chanadh sceoil, Is a déid mhiona gléigeala léir-churtha i gcír 'Na béal mhiochair mhín gan mhagadh gan mhóid: Mar laom-chuipe fraoch-linne a héadan 'sa píop, Is mar ghréin-ghloine tré chriostal léirighthe a gnaoi, Lér ghéilleadar éigse Inis Éilge dí míor Tar Bhénus i bhfioghair, i maise 's i gclódh
Géar-chruinne is néamh-ghile aontuighthe bhí Neamh-léanuighthe i gcích bhan-charad na leomhan, Is le haon-oideas léigheann-tuigse is éifeachtach scríobhadh Gach téacs-fhoirm laoidhe i n-eachtaibh na nós; Réim-chiste Gaedheal-righthe i nÉirinn do ríomhadh Le tréan-truime a mbéimeann i spéirlingibh cloidhimh d'fhúig créachtuighthe i n-éag-chrithibh méirligh an fhill Nár théarnuigh ó mhaidhm Chluain Tarbh na dtreon
Le baoth-sceinm éadtruime éirighim-se im shuidhe Is sléachtaim do ríbh na gcarn-fholt n-óir, Do chuir éiclips ar réilteannaibh maordha na gcríoch, Is do shaothruigh glan-chraobh 'na maise is 'na clódh; Fios éirime scéil-chruinne a déar-shileadh is caoidh, Fios faellsighthe créad thug dí téarnamh im shlighe, Is fios gaol-fhine a tréad-chinidh i nÉilge na Ríogh, Gan éaradh do ríomh dam, aitchim den óigh
I dtéad-bhinneas béal-oidis bréithre gan phuimp Dham aontuigheann an Ríoghan freagra modhamhail: I gcaomh-cheangal chaomhnais le hÉibhear do luigheas, Fé réim-chion go síothach i gCaiseal na slógh; Gur léir-chruinnigh claon-choipe d'aon-chonaibh nimhe, Go faobhar-chulaitheach éaduighthe 'om éileamh tar tuinn, Thug béim-bhriseadh léanuighthe maodhma ar mo chloinn, d'fhúig déar-fhliuch mé ag caoi le sealad gan sógh
Tar éis Éibhir dhil dhaonnachtaigh fhéil-oinigh Fhinn, Ir, Néill agus Chuinn, do shnaidhmeas le hEoghan, 'S im shaor-chiste chaomhnuightheach cléire do bhíos Agus éigse gan chíos gur chailleas an choróinn; Caor-mhilleadh claon-inneall clé-chumainn fhill Aoin-mhic mo chléibh-bhuime d'éirligh na Ríogha, Im' shaobh-chime réim-bhriste 'sé chuir mé it shlighe, Gan aodhairidhe dhom dhíon ag agall mo sceoil
Mo ghaol fighte i dtréad righthe nGaedhealacha bhí, Fuair réimeas is cíos na Banba ar dtóis, Néimheadh 'gus Féidhlim Milésius is Íth, 'S gach aon bhile ríomhas lér shealbhas coróinn; 'S an Saesar dil Séarlas mac Shéamais, mo dhíth, Chuir daoscar an éithigh le claon-reacht gan ríoghacht, Seo an t-éigeantas tré silim saor-chuisle fuinn 'Na dtaosc-shruth óm chích ar dhanair, mo bhrón
A ghlé-bhruinneall ghné-shnuighte ghlé-thuigseach ghrinn, Do ghéar-ghoineas sinn le haithris do sceoil, Is go bhfuil Gaedhilg-fhriotail dréachtuighthe céille dá ríomh Go réidh-scaipfir díot do scamall dobróin, Glac réidh-mhisneach téarnuightheach scléipe agus fuinn, Bíodh téid-bhinneas caol-chruite i n-aol-bhruig na gcríoch, Ar éigse uile d'aon-ghuth 'gus faobhar ar a bpinn 'S an chléir cheart ag guidhe chum Athar na hÓighe
Tré phéin chroise an Aon-leinbh Naomhtha do bhí I ndaonnacht 's i ndíodhacht ar talamh go hóg, Glais-ghéibheann an chréim-chinidh dhaortha so scaoil Is réidhtigh an tslighe go Cathair na gcómhacht, Spéir-choinneal réidh-sholuis Éilge do thígheacht, I saor-sheilbh Éireann fé fhéile na Naomh, Is claon-sproit an éithigh do shéideadh tar tuinn, Gan féasta, gan fíon, gan fearann, gan choróinn
An tan d'éist sise séimh-fhriotal bréithre mo laoidhe Is fras-aerach do scinn 's is tapaidh le scóip I n-éadtromacht aon-gheilte d'éirigh le gaoith Fá néall-scamall draoidheachta as m'amharc 'na ceo; 'Na dhéidh sin do chlaochluigh mo thréine 's mo bhrígh Do thréigeas le daol-duibhe scéimh-chruth mo ghnaoi, Gur scéaluigheadh aréir dam den réim sin gur scíord Cois chaol-tsruth na Mínteach sealad chum Seoin
3
MO CHÁS
MO CHAOI
MO CHEASNA
(Fonn: "Seán Ua Duibhir an Ghleanna ") Mo chás
mo chaoi
mo cheasna
An fáth thug claoidhte i n-easbaidh Fáidhe, draoithe, sagairt, Dáimh agus cléir, Gan dán dá ríomh le haiteas, Gan ráidhte grinn dá n-aithris, Gan sámh-chruit bhinn dá spreagadh, I mbán-bhrogaibh réidhe; 'S gach ráib d'fhuil Mhíleadh ceannais, Láidir, laochda, tapa, Ba ghnáthach rinnceach, reathach, Lán-oilte ar faobhar
Gan stát, gan mhaoin, gan fearann, Ár is míle measa 'Ná Seán Ua Duibhir an Ghleanna Fágtha gan game
Tráth araoir im leabaidh, Ag cásamh oidhidh na seabhac, Tháinig scím gan scaipeadh Ó lámhaibh Mhorpheus, Fám dháil go síleach seascair Támhach tím le taise, d'fhág mé ar díth mo thapadh Is d'árduigh mo néall; Gan spás ag tigheacht do dhearcas Fánach ghrinn tríom aisling, Go hálainn íogmhar abaidh Táithte lem thaobh; Ba bhreághtha linn, gan bhladar, Scáil is ioghar a leacan, Ná an mhánlach mhín lér leagadh Gárda na Trae
Ba cháblach cíortha casta Táclach dlaoitheach dathach, Scáinneach trillseach fada Fáinneach go féar A bláth-fholt bínseach beartach Cárnach bíseach snaidhmeach Ó árd a cínn 'na dhlaghthaibh Táith-leabhair léi; Bhí scáil na gcaor ar lasadh Tré bháine an lígh 'na leacain, Mánlacht, míne is maise Táithte 'na scéimh; Ar shámh-rosc rinn lér leagadh Táinte laoch gan tapa, Is sásta síneadh mala Shár-shnuighte chaol
A brágha mar ghnaoi na heala, An tráth do luigheann ar abhainn Nó ag snámh na taoide mara I mbárr tonna tréan; A bán-chrobh aolda leabhair, Is sámh do ríomhadh ar bhrataibh Cáig is míolta gearra, Bánta 'gus éisc, Cárnadh is coimheascar seabhac, Gáir na gcloidheamh dá ngreadadh, Bláth na gcraobh is ealta I mbárr gcluthmhar ngéag' Ba sháimhe linn gach aiste Dáin gan fuigheall dá gcanadh A ráidhte grinn le blaiseadh, 'Ná sár-chruit Orpheus
An tráth do shín an ghailteann Álainn chaoin im aice, Tháinig bíodhgadh is creatha Támhacha im aedhibh; Do fágadh saighid is dearta Grádha, go slíopthach sleamhain, Sáithte im chroidhe le ceangal Páirte don bhé; Gan spás do smuaineadh agam, Fáscadh cruinn do thabhairt, Láithreach boill don ainnir Mhánla ar a léighim; Gan cháirde linn gur labhair Bláth na ríoghan gcneasta, Stán ón ngníomh go gcanfad Fáth fios mo scéil
Táim, ar sí, le sealad, Fágtha ar díth mo charad, Fá tháir ag dríodar danar, d'árduigh mo léan, Gan cháin, gan chrích, gan cheannas, Gan árus ríogh, mar chleachtas, Gan táin, gan bhuidhin, gan fearann, Árd-mheas ná réim, Im chráin bhoicht chnaoidhte chaithte, Ag tál go fuidheach óm ballaibh, Ar ál gach daoiste d'aicme Shátan, ciodh claon; 'S go bráth ní cuibhe dot shamhail, Páirt chum grinn do ghlacadh Lem áireamh d'fhuighleach airm, Gárda 'gus maor
Dar Pádraig daoibh do mheasas Gur phlás gach nídh dár labhair, Mar fhál ón ngníomh 'n-ar bheartas Páirteach bheith léi, Gan spás den ríbh gur aitcheas Fáth a tígheacht dom leabaidh, A rás, a craobh 'sa hainm Fá fhuirm béas; d'éis lán-tocht caoi gur aithris Ár na saoithe snaidhmeadh I n-áitreabh críche Caisil Cháidh chumais léi, Is tar sáil go scíordfadh aicme Dhána dhíomsach abaidh, Ag crádh 's ag díochur danar Tráth as a réim
Im páirt-se guidheadh gach seabhac Atá gan chrích le sealad, Fá dhrám na daoirse ag seasamh Sámh-thoile Dé
Gach tráth chum Críost fuair peannaid, Páis is íospairt shearbh, Crádh le fíoch is gearradh Cnámh agus géag, An fánach Ríogh gan ainm, Atá de shíor fá scamall, Gan spás do thigheacht i ngradam Áitribh na nGaedheal, 'S an tár-sprot coimhightheach meabhail, Atá 'na suidhe 'na bhailtibh, Le cárnadh cloidhimh do scaipeadh As Clár leathan Néill
Go háitreabh Chuinn dá dtagadh Spáinnigh ghroidhe le ceannas Is gárda Laoisigh farra, Táin de lucht faobhair; Ní'l sráid san ríoghacht ná cathair, Nár bh'árd a dteinte ar lasadh, Lán-chuid fíonta 'á scaipeadh Is gáirdeachas piléar, Dánta ag buidhin na leabhar, Rás is rinnce fada, Cláirseach chaoin dá spreagadh, Gártha 'gus scléip, Ag fáiltiughadh an Ríogh tar chalaith, Ní tráchtfar linn ar a ainm, 'S a cháirde díogaidh feasta Sláinte mo Réics
4
- MO LÉAN LE LUADH
(Fonn: "An Spealadóir") Mo léan le luadh 'gus m'athtuirse
'S ní féar do bhuain ar theascannaibh d'fhúig céasta buaidheartha m'aigneadh Le tréimhse, go tláth, Acht éigse 's suadha an tseanachuis I ngéibheann chruaidh 's i n-anacra, Go tréith i dtuathaibh leathan Luirc, Gan réim mar ba ghnáth; Is gach lonna-bhile borb-chuthaigh tréan-chumais d'fhás De bhrolla-stoc na sona-chon do phréamhuigh ón Spáinn, Go canntlach faon lag easbaidhtheach, Fá ghall-smacht ghéar ag danaraibh, An cam-sprot claon do shealbhuigh A saor-bhailte stáit
Go fann aréir 's mé ag machtnamh ar Gach plannda 'en Ghaedheal-fhuil chalma, An dream ba thréine i gceannas chirt 'S i réim Inis Fáil, Le feall-bheart chlaon is gangaid uilc Gan samhairle is sméirle Sasanaigh, Go fallsa shéan an tAifreann, Is saor-staid na ngrás, I n-anacra, fá tharcuisne 's i ngéar-bhruidibh gábhadh Ag cama-shliocht na malluightheacht an éithigh 's an smáil, Tré bhuaidhirt na scéal so chealg sinn Go duairc is léir mar aithrisid, Le suan-bhriocht tréith gur treascradh mé, Im thréan-chodladh spás
Tríom néall ar cuaird 'seadh d'amharcas Réilteann uasal thaitneamhach, Go béasach buacach ceannasach, Ag téarnamh im dháil; Ba dhréimreach dualach daithte tiugh A craobh-fholt cuachach camarsach Ag téacht go scuabach bachallach Léi i n-éinfheacht go sáil; 'Na leacain ghil do cheapaid druithe, éigse 'gus fáidhe, Gur sheasaimh Cuipid cleasach glic is gaethe 'na láimh, Ar tí gach tréin-fhir chalma Do thigheadh 'na gaor do chealgadh, Tré'r claoidheadh na céadta faraire I ndaor-chreathaibh báis
Ba bhinne séis a tana-ghuib 'Ná fuinneamh méar ag spreagadh puirt, 'S 'ná cruit an té do threascair Mis, Ciodh baoth dham a rádh; 'S ba ghile a héadan sneachtamhail 'Ná an lile caomh 's 'ná an eala ar sruth, 'S ba shnuighte caol a mala suidhte Ar réalt-dhearc gan cháim; A mama cruinne ar sheanga-chruth nár léanadh le práise A leabhar-chrobh do bheartadh loingeas, éanlaith is bláith
Ba mhíonla maordha maiseamhail A híoghar 's a scéimh 's a pearsa-chruth, Is do ghríosuigh mé chum labhartha Ins na bréithribh seo im' dheághaidh: A ríoghan bhéasach, aithris dam An tú an aoil-chneis tré n-ar treascaradh Na mílte 'en Fhéinn le gaisce Thailc Mhic Thréin thug a n-ár; Nó an bhrídeach Hélen, d'aistrigh Tar tuinn ón nGréig lér cailleadh truip I siege na Trae mar bheartaid druithe I léir-rannaibh dán; Nó an mhascalach ó Albhain thug laoch leis 'na bhárc; An ainnir lér thuit Clann Uisneach mar léightear san Táin; Nó an ríoghan aerach thaitneamhach d'fhúig saoithe Gaedheal i n-ana-bhruid, Dá dhruim gur phréamhuigh danair uilc I réim Inis Fáil
Is béasach stuamdha d'fhreagair me, Is í ag déanamh uaille is cathuighthe, Ní haon dár luadhais it starthaibh me, Ciodh léir dam an táin; 'S mé céile is nuachar Charoluis, Tá déarach duairc, fé tharcuisne, Gan réim ná buaidh mar chleachtas-sa, Mo laoch ó tá ar fán; Le feartaibh cirt an araid-Mhic, fuair peannaid chroise is páis, Beidh scaipeadh is rith ar ghalla-phuic do shealbhuigh ár stát, Ní danaid liom an aicme thug Mo dhearca ag sileadh lachta tiugh, I n-ana-bhruid fé an ama ag Gach saor-bhile sámh
Fé mar luadhadar sean-druithe, Do dhéanadh tuar is tarngaireacht, Beidh flít i gcuantaibh Banban Fá fhéile Shan Sheáin Ag tabhairt sceimhle is ruagadh as fearann Chuirc, Tar linntibh ruadha na fairrge, Ar gach smeírle mór-chuirp Sasanaigh, 's ní léan liom a bprádhainn; Beidh gearradh cloidhte is scaipeadh truip is tréantreascairt námhad Ar gach ailp aca do chleachtadh punch is féasta 'san pháis, Do bh'aite sult na reamhar-phoc Ag cneadh 's ag crith le heagla 'Ná an reacaireacht so cheapadar A féar-leagadh ar phágh
5
- LE HAIS NA SIUIRE
(Fonn: "An Clár Bog Déil") Le hais na Siuire maidean drúchta, is mé támhach lag faon, Do dhearcas cúilfhionn mhaiseach mhúinte ghrádhmhar shéimh, N-a raibh lile ag súgradh tré luisne lonnrach mar scáil na gcaor, Gan time i ngnúis ghil an leinbh ionnraic do b'áilne scéimh
Is blasta búidh beacht do bheannuigh dúinn-ne, 's is páirteach saor; 'S is tapa d'umhlas lem hata cúinneach im láimh go féar, Ar amharc gnúise agus pearsa cúmtha na báibe, is léir Gur chealg Cúipid le deartaibh tiugha mé tré lár mo chléibh
Is milis muinnteardha d'fhiosruigheas-sa de ghrádh mo chléibh, Ar bh'ise an aoil-chneis trér tugadh líonruith in ár na Trae, Nó an mhiochair mhíonla do chuir na mílte le fán an tsaoghail, 'S gach galla-smírle nár cheaduigh Íosa 'na stáit faoi réim
Freagair sinn, a ghean mo chroidhe, an tú an bháb do thréig, An fear do bhí aici i gceangal chinnte le grádh don Fhéinn, Nó an ghailteann ghrinn do bhailigh Naois tar sáil i gcéin, Thug treascairt laoch i gcath na Craoibhe is ár na gcéad
Nó an mhaiseach mhín, mar bheartaid draoithe, fáidhe is cléir, Le hais an fhlíos thug scata laoch tar sáil don Ghréig
Nó an sibh do dhlighidh le cumann díoghrais páirt is géill, Ar Chonall ríoghdha cumas ríoghachta a ghabháil it dhéidh
d'fhreagair sí go blasta sinn is í ag tál na ndéar, Ní ceachtar díobh dár ainmnighis it ráidhtibh mé, Acht bean do bhí fá ghradam ríoghdha tráth dem shaoghal I gceannas críche sean is sinnsear árd-scoth Gaedheal
An tan feasadh linn cia an bhean do bhí liom tráth pléidhe, Do ghlacas bíodhgadh ar mhachtnamh innste stáid a scéil, Gur labhair sí go cneasta caoin, gan tlás, i nGaedhilg, Seachain caoi 'gus glacaidh inntinn áird is réim, Is gearra an mhoill go bhfaicfir buidhean tar sáil ag teacht, Go lannach líonmhar i mbarcaibh dín gan scáth roimh piléar, Ag glanadh críocha Clanna Gaoidheal le hármhach tréan Ón aicme chlaoin nár ghreannuigh Críost 's an lá lem Réics
Is fada sinn ag lachtadh cíoch, ciodh cráidhte an scéal, Do chlannaibh daoithe ghreannuigh críocha is stát gach réim Do snaidhmeadh linn i gCaiseal Chuinn 's i n-áitreabh Chéin, Is táim scartha arís le haicme an fhill thug ár mo laoch
Ar aithris suidhimh gach aiste ríomhas don bhán-chneis shéimh, Ba bhlasta laoidh, ba ghreannta gnaoi, is do b'áilne scéimh, Is tapaidh scíord chum reatha arís is d'fhág me i bpéin, An tan beartadh linn gur bh'aisling draoidheachta ráidhte a béil
Aitchim Íosa cheannuigh sinn is fuair páis is péin, Go dtagaidh an nídh 'na cheart chum críche i dtráth gan bhaoghal, Le n-a bhfaicfeam díbirt, scaipeadh is sceimhle is ár le faobhar Ar aicme an fhill tar n-ais arís, sin dát mo scéil
6
COIS ABHANN I NDÉ
(Fonn: "An Síoda atá it Bhaillet ") Cois abhann i ndé is mé ag taisteal i gcéin, Go hathtuirseach faon gan suairceas, d'amharcas bé 'na reathaibh ag téacht, Ba gheanamhail gné 'gus snuadh-dhreach; Ba fuinneamhail tapaidh, ba hinnealta a taisteal Ag druidim dom aice den ruaig sin, Is deimhin gur bheartas nár bhruinneall den aicme Do geineadh ar talamh mo stuaire
Ba chamarsach léi go haltaibh a craobh-fholt Bachallach néamhrach dualach, Ba dhaithte 'ná an séad le gaisce don Ghréig Thug calm-mhac Éason uaibhreach; Is ise ba ghasta, ba shnuighte, ba shnasta, Do b'oilte, do b'aite, do b'uaisle, Ba bhinne, ba bhlasta, ba chliste, ba chneasta, Ba shuidhte dár dhearcas im chuardaibh
Ba leabhair glan séimh le hamharc a héadan Maiseamhail gné-gheal stuamdha, 'S a mala dheas chaol ar a reamhar-rosc chlaon, Do chealg le gaethibh sluaighte; Bhí gile na heala gan teimheal le lasair Ag siosmadh 's ag caismirt 'na gruadhnaibh
Is ní dlighthear do cheachtar díobh urraim ná gradam, Ná ionad 'na haighthe chum suaimhnis
Ba bhlasta beacht saor gan bhladar gach téics Do chanadh a caor-ghob uasal, Ag aithris na n-éacht do bhalbhuigh éigse I gceachtaibh den Ghaedhilge bhuacaigh; Tuitim chun tailimh gan fuinneamh im ballaibh, Is crithim le hanaithe is uamhan, Ar fheicsint a dreacha tré'r thuigeas gur thaistil Ó fhinnebhrog fhlaithis an tsuaimhnis
Ba chailce 's ba ghéar a mama 's a déid, 'S a seanga-chorp séimh nár truailleadh, A pearsa go léir ó bhaitheas go féar Gan easbaidh, gan bhéim, gach buaidh rug; Fionnaim is aitchim a hionad 'sa hainm, A cineadh, 'sa caraid 'sa cuallacht, A fuireann, a fearann, a dlighthe 's a reachta De bhruinneall na gcarn-fholt ndualach: Freagair-se mé an tú an ainnir ón nGréig Tar chalaith don Trae do scuabadh, Do tharraing 'na déidh i mbarcaibh an tréad, Den chathair go léir rinn' luaithreach: Nó an fhinne-bhean ghreanta noch d'imthigh le gailthibh Do b'fhuinneamhail fearg i dtuargain, Do milleadh i nEamhain tar chomairce a carad, Le hinneallaibh cealg is cruaidh-chlis
Do fhreagair an bhé, ní aithnid duit mé, Ní ceachtar den méid seo luadhais me, Acht seachmallach strae le fada tá i bpéin, Gan ghradam, gan réim, gan suairceas, Gan chiste, gan cheannas dhom ithe 's dhom ghearradh Le mioscais ag gallaibh an uabhair, Thug milleadh 'gus meascadh gan time, gan taise, Glan-ionnarbadh is scaipeadh ar mo chuallacht
Is lannmhar léidmheach feargach fraochda Treallamhach tréan i dtuargain Ag tarraing faoim dhéin an aicme do bhéaraidh Scaipeadh dom péin is fuascailt; Rithfidh na danair ar mire 'na ngealtaibh As ionad na bhflatha do b'uaisle, Ar bhfilleadh na seabhac ar buile chum catha, 'S ní singil mo ghairm-se an uair sin
Dá fhichid geal-bhé, gan faice ar a dtaobh, A mhascalach, léigim uaim leat; 'S ná dearmaid glaodhach cois abhann chum Séamuis, d'eascair de phréimh-shliocht Nuaglach; Siollaire seasamhach soineanda searcamhail Bileamhail blasta bleacht-dhuantach, Duine do ghlacfas le muirinn do shamhail, 'S tá cliste chum bhaillet do chuardach
7
AR MAIDIN I NDÉ IS ME AG TAISTEAL I GCÉIN
(Freagra ar an Bhaillet le Séamus de Nógla)
Ar maidin indé is me ag taisteal i gcéin I mothar ghlas craobh go huaigneach, Gan duine san tsaoghal im ghoire dár léir damh Acht cantain na n-éan go buacach Tré iomad mo ghalair ag tuirse dom thafann Is follus don aindeis gur shléachtas, Tuitim i dtaise is ní thuigim cá rabhas Gur fhionnas an ainnir do chéas mé
'S ar tharraing fá'm dhéin do mhascalach shéimh Is dearbh gur thraoch mo dhuairceas Le taitneamh dá gné ba sholasta scéimh Thug spionnadh ann mo ghéaga is luadhail nirt
Ba dhluitheach a dlaighthibh ba dhruithleach ba dhramach; Ba dhuibhreach taisce mhic Éason Seoch fionnall fionn frasach d'fhúig taoma 'na n-amharc Ar laochra 's ar fhlaithibh den éigse
Do bhí deabhadh na gcaor ag caismirt 's ag bruighean 'San lile gan stríoc gan séanadh 'Na leacain tais mhín fá mhalainn mar scríb Ar mheamram slím le caolphionn; Ba chéadach do cheaduigh mac Bhénus 'na dearcaibh 'Sa déad snoighte snasta ar aoldath, 'Sa béal tana blasta le bréithre ba chneasta, Ba néata do sheasaimh sí taobh liom
Fionnaim den ríoghain mhiochardha mhín tais Bhileamhail bhinn bhleacht bhéasach, Créad ó geineadh a craoibhe gheineamhail Ghaodhalach, A cine 's a críoch 's a caomhnas; Nó ar bh'fhéidir gur bh'ise an taobh-leabhair mhiochair Thug géilleadh 'o mhac Cumhaill is géar-shearc, d'éaluigh is d'imthigh ó laochra na cruinne I gcéin lear fá chomairc na Féinne
Aitchim is guidhim is fionnaim fá thrí Le taitneamh dot fhíoghair is dot éagchruth An tusa gan fuigheall chuir muileann ar linn Gan fuireann san chrích sin Éibhir; (Atá fáth ó n-a measaimh it dháil-se gur frasach Fárbon den earradh bhus éalgach Is tárnocht gur ghlacais a gcáil sin ón gcaraid Thug spás feacht ó dhearcaibh an éaga) Gan fuireach ná fuigheall 'seadh d'fhreagair sí sinn I bhfriotal bhreas bhinn den Ghaedheal-ghuth, Ní aithnid duit puinn dom chosnamh ag tigheacht Cé ritheas lem laoidh dot fhéachaint: Le humhlacht don dragan de chrú-shliocht mo charad Bhí im chlúid-se cois abhainn go déidheannach Adubhairt liom an bhaillet do thabhairt duit le hamharc 'Sis dubhach liom gur danair do chléchuir
A mhuirinneach mhín ná gointear leat sinn Is go follus gur fríth mé ó Shéamus Is nach miste do shíolrach foigse do ghaoil Don fhathach ba rí san Éigipt
A shluaighte cé cailleadh i ruadhthonntaibh mara Ba bhuadhach sliocht a shleachta le naomhthacht, Is nár dhual duit-se aithis chómh mór soin do thabhairt Don té buaidhreadh tré mhasladh do chéid-fhir
Dá dtagadh i dtír chum caladhphuirt Laoiseach Drongathach daoineach déibhtheach, An curadh cath-bhuidheanach cineathach coimhirseach Le n-ar snaidhmeadh tú roimhe seo tréimhse, Le humhlacht do rachfainn ag crústadh do namhad, Dá dtúrnadh, dá dtreascairt, dá dtraochadh, Is go mbeadh tiuin ar do bhaillet is scrúdadh le haiteas Is búraibh fá'n ama ag Gadelians
Mo bheannacht dot dhíon an fhaid mhairfir, ar sí, Agus scaram go sítheach le chéile, 'Sis tapa do ling tar mhachaire mhín Is d'imthigh gan fuigheall fá néallaibh; Bíodhgaim is screadaim is múscailt ba ghar damh Ba dhubhach chaitheas sealad ag géar-ghol Cé smaoinim is beartaim gach íorghoil do canadh Lem rún-sa gan bhladar gur féidhmeadh
Ba chamarsach léi a céibh go dlaoitheach, Ó bhaitheas ag téacht go féar ar shír-chrith, A mala ba chaol, a dearca ba chlaon, A pearsa 's a scéimh do b'aoibhinn, A mama 's a déid mar lítis; 'Na leacain ghil mhaordha mhíonla Bhí an sneachta le caor ag caismirt go tréan, Is nár bh'feasach cia an taobh do stríocfadh
A leabhar-chrobh réidh is néata scríobhadh Lachain is naosca is éisc ar mhín-tsruth, Barca na dtéad i gcathaibh na bpiléar Caismirt is éacht na Traoi thoir, Seanga-phuic, béir is míolta, Is a dtarraing ar dhaor-bhrat síoda, Is le taitneamh dá scéimh gur treascradh mé I gcreathaibh go faon gan bhrígh ar bith
Fachtaim go séimh den spéir-bhean mhíonla, A treabha 's a gaol-shliocht préimhe d'innsint; An tú an eala dheas shéimh, ba chalma scéimh, Thug taitneamh a cléibh do Naoise
Lér treascaradh tréith na mílte, Marbh lag faon gan bhrígh ar bith, Nó an ainnir thug léan is leagadh na nGaedheal I bhfearannaibh Néill is Chuinn mhir
Aithris go séimh dam, a chéibhfhionn mhíonla, An tú thug meascadh is maodhm na Trae mar innstear, Nó an fhinne-bhean ghlé ba shoineanda scéimh Do chuir muileann go caomh ar mhíon-tsruth; Nó an ainnir dheas mhaordha mhín tais Ba gheanamhail glégeal gníomhach Do thaistil i gcéin ó Thailce mhic Tréin Lér cailleadh den Fhéinn na mílte
Do fhreagair an bhé dheas mhaordha mhín tais: Is dearbh nach aon den méid a mhaoidhis me Acht ainnir gan bhréag do thaistil i gcéin, le teachtaireacht scéil ó Laoiseach: Gur gairid go ndéanfaidh díoghaltas Do ghlanfaidh le faobhar na faolchoin A fearanntas Gaedheal gan rachmas, gan réim, Gan talamh, gan tréad, gan saoirse
Is eagal liom féin, a spéir-bhean mhíonla, Gur reacaireacht bréige an scéal so d'innsis Táid Galla ró-thréan i mbarcaibh gan spéis Ar chaise go fraochda nimhneach; Is Carolus Réics go claoidhte, d'fhúig aicme na nGaedheal fá dhaoirse, Ag fearadh na ndéar go lachtmhar le léan, I n-achrann baoghail ag smístigh
A fhir ghasta d'fhuil fhéil is léigheanta i laoidhthibh, Ná tagair gur baoth an méid seo d'innseas, Is gur gairid ón léas, ciodh fada dhó téacht, Bheith caithte do réir gach scríbhinn Do tharngair éigse is draoithe, Is dearbh an scéal mar chítear, Go bhfuil fearta Mhic Dé 'gá gcartadh go faon, 'S ag treascairt na bhfaolchon sínte
Do tharngair éigse dréachta is laoidhthe Ar tharraing an léas ghní an téarma roimhe seo, Go dtiocfadh an t-éacht so ar Ghallaibh gan bhréag Do ghreadfadh go haedhibh an croidhe aca; Is do ghlanfadh gach béar den líne, A fearanntas Gaedheal gan righneas Is aitchim-se is glaodhaim ar fheartaibh Mhic Dé Go dtagaidh mo scéal chum críche
11
- TRÁTH I NDÉ IS MÉ TNÁIDHTE TRÉITH
Tráth i ndé is mé tnáidhte tréith, Ar fán i gcéin gan duine im ghoire, Thárla tréimhse i ndoire coille Im fhaon-luighe ar neoin, Ag cásamh éaga is áir na laoch d'fhuil Tháil is Chéin ba chliste i siosma, Ag tál na ndéar le hiomad tuirse I ngéar-shnaidhm bhróin; Is léir gur dhearcas báb mhín cháidh chaoin shnuadh-gheal Mhaordha mhaiseach láimh linn do b'áilne fíoghar is clódh, Ba chíortha léi, ba scaoilte réidh, Ba thrillseach néamhrach triopall-chluthmhar, A cíobh go féar 'na dlaithe fighte Ar aon-lí an óir
An tráth lem thaobh do tháinig an bhé Ba bhreághtha scéimh dár fionnadh linn-ne, Láithreach sléachtaim dise i bhfuirm, Cé bhíos dóbhach; 'S níor bh'feáirrde mé a trácht im ghaobhar, Ba thámhach lag tréith le time mise, Le lámhach ghlan gaethe Chuipid chliste Chréacht-mhill slógh, Le héigean searc is bárr grinn don bhán-ríbh uasail, Réilteann maidne Chláir Chuinn is bláth na ríoghan óg, Thug saoirse is réim do shaoithibh dréacht, Is míor don chléir re hiomad cuibhe, Ba dhíon-bhrat éigse, buime righthe, Is caomhnaidhe treon
A bháin-chneis shéimh, faghaim fáth na n-éacht, Noch d'fhág go haonmhar singil sibh-se, Gan gárda léidmheach oilte chliste Aodhairidhthe it dheoidh, Nó bárr mo léin i dtráth don té d'ibh sár-lacht séin do mhilis-chiocha, Sásaimh mé gan tuilleadh moille, Is tréig caoi deor; Do scréach, do scairt, do gháir sí ag rádh is trí truagh liom Réimeas Chaisil cháidh chaoin le spás gan Rígh dem phór, Fá chuing na mbéar d'fhúig saoithe Gaedheal, Na míleadha glé ba mhinic suidhte I gcrích lem thaobh go fionna-thruipeach Fraochaighe i dtóir
Le sámh-thoil Dé fuair páis is péin, Tá an báire ag téacht 'na gcoinne ar buile, Fágfaid, séanfaid, rithfid sin as Chaomh-chrích Eoghain; Atá Árnold laoch nár stán i mbaoghal, Ag fagháil an lae ar an bhfuirinn uile, An mál so ag maodhm 's ag milleadh-bhriseadh An chlaon-dlighidh nua: Atá ag téacht 'na mbarcaibh sár-dhín go mágh mín Cuailgne Ag traochadh an tsleachta chráidh sinn, na táinte rígh-ghas óg, Claoidhfear créimfear díoscfar tréad An fhill 's an Bhéarla i n-iomaidh shiosma Is chífear Gaedhil 'na n-ionad suidhte I saor-shlighe sógha
Ní támh don aon so atá gan réim Ó tháinig dréam an uilc tar uisce, Le gáirdeas gléasfaid chugham mo churadh Céad ríogh-leómhan; Is ádhbhal fraoch gach ársa thréin Ag cárnadh béar 's ag cur an chluiche, Le ráig ag céasadh an chinidh chiorrbhuigh Féil-dhlighe Phóil; Réabfaidh reacht is rátaidhe an táir-rígh thuathail Méirleach meabhail tá faoi bhláth i ríoghacht mo stóir; Is go crích mo shaoghail ní luighfead féin Le smírle choimhightheach cuil i n-iomdhaidh, Ar thígheacht dom Shaesar dhil, is guibhidh É shuidhe i gcoróinn
12
- CEO DRAOIDHEACHTA
(Ragairne an tSaighdiúra)
Ceo draoidheachta i gcoim oidhche do sheol me Tré thíorthaibh mar óinmhid ar strae, Gan príomh-charaid díoghrais im chomhgar, Is mé i gcríochaibh tar m'eolas i gcéin; Do shíneas go fíor-thuirseach deorach I gcoill chluthmhair, chnómhair, liom féin, Ag guidheachtain chum Ríogh ghil na glóire, Is gan nídh ar bith acht trócaire im béal
Bhí líon-rith im chroidhe-se, gan gó ar bith, 'San choill seo, gan ghlór duine im ghaobhar Gan aoibhneas, acht binn-ghuth na smólach Ag síor-chantain cheoil ar gach géig; Lem thaoibh gur shuidh síodh-bhruinneall mhodhmharach I bhfíoghair is i gclódh-chruth mar naomh, 'Na gnaoi do bhí an lí gheal le rósaibh Ag coimheascar, is níor bh'eol dam cia ghéill
Ba thrillseach tiugh buidhe casta ar ór-dhath, A dlaoigh-fholt go bróig leis na mbé, A braoithe gan teimheal is mar an ómra A claon-ruisc do bheo-ghoin gach laoch; Ba bhinn blasta fíor-mhilis ceolmhar, Mar shíodh-chruit gach nóta ó n-a béal, is ba mhín cailce a cíoch' chruinne i gcóir chirt Dar linn-ne nár leonadh le haon
Feacht roimhe sin cé bhíos-sa gan treoir cheart, Do bhíodhgas le ró-shearc don bhé, Is do shíleas gur bh'aoibhneas mór dam An tsídh-bhean do sheoladh faoim dhéin; Im laoidhthibh do scríobhfad im dheoidh dhuit Mar scaoileas mo bheol seal ar strae, Is gach caoin-stair dár ríomhas don óigh dheis Is sinn sínte ar feorainn an tsléibhe: A bhrídeach na rinn-rosc do bhreoidh me, Le díoghrais dot shnódh 'gus dot scéimh, An tú an aoil-chneis trér díoscadh na mór-thruip, Mar scríobhtar i gcomhrac na Trae; No an ríogh-bhruinneall mhíonla d'fhúig cómh-lag Cath-mhíleadh na Bóirmhe 's a thréad, Nó an ríoghan do dhlighidh ar an mór-fhlaith, Ón mBeinn dul dá tóraidheacht i gcéin
Is binn blasta caoin d'fhreagair damh-sa, is í ag síor-shileadh deora tré phéin, Ní haoin-bhean dár mhaoidhis mise it ghlórthaibh, Is mar chím-se ní heol duit mo thréad; Is mé an bhrídeach do bhí sealad pósta Fá aoibhneas i gcoróinn chirt na réics, Ag rígh Chaisil Chuinn agus Eoghain, Fuair mír-cheannas Fódla gan phléidhe
Is dúbhach bocht mo chúrsa 's is brónach, Dom dhúr-chreimeadh ag cóirnigh gach lae, Fá dhlúth-smacht ag búraibh, gan sóghachas, Is mo Phrionnsa gur seoladh i gcéin; Tá mo shúil-se le hÚr-mhac na glóire Go dtiubhraidh mo leomhain faoi réim 'Na ndún-bhailtibh dúthchais i gcóir mhaith Ag rúscadh na gcrón-phoc le faobhar
A chúilfhionn tais mhúinte, na n-ór-fholt, De chrú chirt na coróinneach gan bhréag, Do chúrsa-sa ag búraibh is brón liom, Fá smúit, cathach, ceomhar, gan scléip; 'Na ndlúth-bhrugaibh dúthchais dá seoladh Mac congantach na glóire do Réics, Is súgach do rúscfainn-se crón-phuic, Go humhal tapa scópmhar le piléir
Ár Stíobhard dá dtígheadh chughainn tar sáile, Go crích Inis Fáilge faoi réim, Le flít d'fhearaibh Laoisigh, is Spáinnigh, Is fíor le corp áthais go mbéinn Ar fhíor-each mhear ghroidhe thapa cheáfrach, Ag síor-chartadh cáich le neart faobhair, Is ní chlaoidhfinn-se m'intinn 'na dheághaidh sin Chum luighe ar sheasamh gárda lem ré
13
- AG TAISTEAL NA BLÁRNAN
(Fonn: "Stáca an Mhargaidh") Ag taisteal na Blárnan lá 's mé ag machtnamh Ar ár na bhfearachon bhfáilteach bhfairsing, Den phór treon ba chalma i ngleo, Is mar neaduigh an t-ál so tháinig ó Shasana I stáit 's i bhfearanntas Fháilbhe is Aimheirgin, Eoghain Mhóir is Chairbre an tslóigh: Na flatha ba ghnáthach tárthach, treasamhail, Dá gcartadh 's dá gcrádh 's dá gcárnadh ag fanatics, An táin noch d'abaigh fa ghráin na heascaine, Gráscar cealgach Mhátrain mhalluighthe, An chrón-chóip thug masladh don Órd
Do chaitheas-sa spás go cásmhar cathach, Gan áird, gan aiteas, go cráidhte ceasnuightheach Fá bhrón mhór ag fearadh mo dheor; Gur dhearcas-sa láimh liom bán-chneis bhanamhail Mhanla mhaiseamhail ghrádhmhar gheanamhail Ró-mhodhamhail ba thaitneamhach snódh; Ba chamarsach cáblach fáinneach fada tiugh, Ag feacadh s ag fás go sáil léi ar baille-chrith A bláth-fholt bachallach scáinneach crapanach Táclach snaidhmighthe bárr-chas daithte léi I gclódh an óir gan scamall gan cheo
Do bhí deabhadh na mbláth le scáil ba dhearg Gan tlás 'na leacain ba bhreághtha lasadh, 'S a rós-bheol gan mhagadh gan mhóid; A mala gan cháim ar a sámh-dhearc abaidh d'fhúig támhach le deartaibh na táinte seabhac, Go ró-mhór do ghreannuigh a clódh; Mar eala ar an dtráigh a brágha 'sa geala-chruth, 'S a mama dheas bhláthmhar d'fhás ar sheanga-chorp, A bán-chrobh leabhair noch d'fhágadh tarraingthe Báid is barcanna, cáig is cairrfhidhthe, Is gleo treon ar leathan-bhrat sróill
Ba ghasta, ba cháidh, ba shámh do chanadh Gach prás i bpratainn na ndámh gan easbaidh, 'S ba shóghach sóghamhail a labhartha beoil; Ó bhaitheas go sáil ní'l cáim ná aineamh, Le fagháil 'na pearsain chirt áluinn ghreanta, Chuir ceo ar chlódh na mascalach óg; Do bheannuigh go tláth tais gáireach greannmhar 'San teangain do b'fheárr i gClár Luirc Banban; Le grádh don aitheasc soin láithreach preabaim-se, Fáth a haistir den bhánchneis aitchim, Gan mhór-shlógh ar eachaibh 'na comhair
Mar mheasaim, a bháb, 's a bhláith na mbarrfhionn Is áilne pearsa 's is breághtha seasamh chruith Clódh 'gus snódh dár dhearcas-sa fós, Is tú an mhascalach mhánla ghárdach gheala-chneis, Tháine i mbarcaibh mhic Dáire ó Albain, I gcómhair leomhan is gailthe le gleo; No an ainnir thug ár na dtáinte i nEamhain, Nó an ghailteann 'na deághaidh tar sáil do tharraing Gach ársa gaisce noch d'fhág fá mhairg Priám 'sa chatha ba dhána i dtreasaibh, Nó an óg-sheoid bhí ag Aichill na slógh
Do fhreagair sí, ag rádh: Bí lán do mheanmain, Táim-se ag tabhairt mo lámh mar thaca dhuit, Fón bhfóghmhar go n-amharcfair gleo; Is aithris d'fháidhibh Fáil an t-aitheasc so Gan práisc do chanaim le páirt is taitneamh Don óg-leomhan do shealbhuigh m'óghacht; Ar talamh 's ar sáil tá an báire casta aca, Ní'l seasamh a gcás le fagháil ag galla-phuic, Ní fhágfar ainm dá n-ál i mBreatain Ar thrácht don bhaile don bhán-fhlaith ag casadh Le seol cóir go fearannaibh Eoghain
Dá gcabhair atá na Spáinnigh chalma, Ar mágh 's ar machaire d'fhág fá tharcuisne Ar feodh cóip na Sacsan gan treoir; Is cathmhíleadh an Chláir de rás na seana-stoc, d'fhás i mBanbain ársa treasamhail, An flós leomhan is taca le tóir; Ní leagfaid ar lár go bráth a n-arma Go nglanfaid Whitehall ó ál na ndanara Gan trácht ar chasadh ná fagháil ar aiseag A stáit ná a mbeathadh, is go gáirdeach canaidh Le mór-scóip céad amen le hEoghan
14
- AG TAISTEAL NA SLÉIBHTE
(Fonn: "Seán Buidhe") Ag taisteal na sléibhte dam sealad im aonar, Go hatuirseach céasta, gan áird ghrinn, Is mé ag machtnamh ar chlé-bheartaibh gangaide an tsaoghail, 'Sé shearg mo ghné is do chráidh sinn, Ár bhflatha mar thréigeadar galla-phuic chlaona, 'S a mbailte puirt aolda mar fásuigheadh, 'S an donas le chéile dá dhortadh gach lae orainn, Ó ceangladh Éire le Seán Buidhe, Cois abhann i gcaol-doire stadas-sa tréimhse Dem reathannaibh géara d'fhúig támhach sinn, Lán d'aiteas ag éisteacht le cantain na n-éanlaith, Dá spreagadh ar na géagaibh go sár-bhinn, d'amharcas spéir-bhruinneall gheanamhail dhéid-gheal Chaoin charthanach shéimh ag teacht láimh linn I maise 's i maordhacht fuair barra gan bhréagnadh Ó n-a bhfeaca-sa bhéithibh i gClár Chuinn
Ba chamarsach dréimreach daithte tiugh péarlach Bog bachallach néamhach 'na tháclaidhibh, A carn-fholt craobhach, ag feacadh 's ag slaodadh, Ó bhaitheas go méaraibh a bán-troighe; Dearbhaid éigse, ar amharc a céibhe, Gur samhail a gné 'gus a cáilidheacht, Leis an lomradh i gcéin lear le gaisce don Ghréig rug Mac calma Éason de bhárr cloidhimh
A pearsa ba shéimhe, a mama ba ghéire, 'S a seanga-chorp aolda gan fagháil teimhil, Ní'l gangaid ná claon-bheart i dtaisce 'na caomh-chruth, 'S is taitneamhach saor-ghlan a cáilidheacht: 'Na leacain ag pléidhreacht, bhí lasadh na gcaora, Tré shneachta na sléibhte go sámh síothach, 'Sé chealg go haedhibh mé, nuair bheartas 'na dhéidh sin, A beith snaidhmithe i gcléireacht le Seán Buidhe
Ba mhaiseach a héadan tais cneasta ar aol-dath, Is ba shamhail le caol-ruibe a dhá braoi, Tarraingthe ar réalt-dhearcaibh reamhara réidh-ghlasa Chealg na céadta le lámhach saighead; Ar amharc a scéimhe ó bhaitheas go caol-troigh D'fheasras féinidh den bháibín, A hainm le héifeacht 's na bearta chuir réilteann Dá samhail i gcéin lear 'na fánaidhe
Is carthannach béasach dam d'fhreagair an spéir-bhean, Fios m'ainme bhéar dhuit go sár-chruinn, Is mé ban-chara Aonghuis, Chuinn chalma, is Néill Duibh, Fuair gradam na hÉireann im páirtidheacht; Seo an t-adhbhar thug mé-si go hairgthe im aonar, Sliocht Chaisil i ndaor-bhroid faoi árd-chíos Ag Gallaibh an Bhéarla, do shealbhuigh aol-bhrug Is fearann gach aoinne dár áirmhigheas
Cúis chathuighthe is léin liom, an ceangal 's an daor-smacht, Ar chlannaibh Mhíléisis gach lá chím, Dá ngreadadh, dá gcéasadh, dá gcartadh, 's dá dtraochadh, Faoi an ama ag béaraibh an ghnáth-fhill; Is dearbh gur baoghalach daoibh fearg an Éin-mhic, Do bhar gcasnamh go héag mar atáthaoi, Is ná scarfar mé ar aon-chor, 'sé d'abaigh mo dhéara, Le leabaidh an sméirle sin, Seán Buidhe
Ar aithris na scéal sin, gan bhladar, don réilteann, Is cathach bocht taomach fliuch d'fhág sinn, Is mo dhearca ag saor-shileadh lachta tiugh déara, Go habaidh, 's níor bh'fhéidir a dtrághadh linn: Aitchim go héigneach ar Athair na naomh ngeal, Go scaipidh an daor-scamall plágha dínn Do fearadh ar Ghaedhealaibh 's go bhfaiceam-na Éire Ag aithearrach céile tar Sheán Buidhe
15
COIS TAOIBHE ABHANN SÍNTE
(FONN: "Gráinne Mhaol") Cois taoibhe abhann sínte is mé tráth i ndé, Ag smuaineamh ar chlaoin-bheartaibh gnáis an tsaoghail Chuir síol flatha is saoithe d'fhuil ársa Gaedheal Tar taoide fá dhaoirse gan scáth ná réim, Tig ríoghan lem thaoibh-se do b'áilne scéimh Dár shíolruigh ó phríomh-shleachtaibh Ádhaimh is Éibh; Bhí a dlaoithe léi ar mhín-chrith go bárr an fhéir, Is í ag caoi frasa caointeacha cráidhte déar
Sílim gur sídh-bhean í thárla i gcéin, Ar inntinn mo mhillte tar chách go léir, Bíodhgaim le líon-ruith, noch d'fhág mé i bpéin, Gan bhrígh ar bith im boill-se go támhach lag tréith
Smuainim le n-innsint gur nár an scéal Mé chlaoidhchean le mnaoi ar bith gan fáth ná baoghal, Líonaim de chroidhe-mheisneach árd, is éighim Ar bhrídeach an aoil-chneis, ba bhreághtha gné, A innsint le díoghrais gan phlás ná bréag, Ar bh'í an ghailteann Clíodhna í, nó Áine shéimh, Aoibhill bainríoghan ón árd-Chraig Léith, Nó an ríobh chailce i gcoimheascar thug ár na Trae
Nó Aoife le draoidheacht chuir i mbán-chruth éan, Ar linn-tsruth na Maoile, a cáirde gaol, Nó an mhín-mhaiseach ríoghdha faoi tháir, mo léan, D'fhúig príomh-shleachta gaoismheara Tháil is Chéin
Nó an aol-chruthach mhíonla thug ár na laoch I ríogh-bhrug na Craoibhe, trér fágadh faon Gach míor-churadh is míleadh do b'ársa céim, Le faobhar-lannaibh Naoise is a bhráithre cléibh
Is binn d'fhreagair sí dham ag rádh ní haon Den bhuidhin sin do mhaoidhis mé acht fánach strae, Atá im dhíbirtheach choimhightheach le spás gan réim, 'S gur b'í m'ainm dílis duit Gráinne Mhaol
Do bhíos-sa fá mhír-chion i mbláth mo shaoghail, I bhfíor-ghradam ríoghradh 's i bhfábhar réics, Nó gur líonadar Goill-shleachta i n-áitreabh Gaedheal Thug díth-chreachadh a dtíortha 'gus cárnadh a laoch
Maoidhtear i laoidh-starthaibh dán le héigs', Gur innseadar draoithe 'gus fáidhe dréacht, Go bhfillfeadh ár Stíobhard go háitreabh Chéin, d'fhíor-scaipeadh a ndaoirse de rás na nGaedheal
Dá ríomh daoibh le fírinne rádhaim is léighim
Gur dísceadh mo bhuidhean chatha i gcáil 's i gcéim, Lucht millte na hAoine noch d'fhág mé faon, Is docht íocfaid an gníomh soin fá Lá na Naomh
Ní'l taoide dá líontacht ná trághann gan braon, Is gach fraoch-stoirm choimhightheach, bíonn tráth gan ghaoth, Dá innsint le díoghrais don tár-sprot clé, Dá aoirde a ngoill-phuimp go mbiaid tláth 'na déidh
Atá Laoiseach ar taoide 's is dána a bhéim, 'S an tImpire dá choimhdeacht 's an Spáinneach tréan, Ní stríocfaid den scríb sin go bhfágfaid saor Maoirseacht trí ríoghachta ag grádh mo chléibh
An Ceangal
Mo mhíle creach, ba chneasta an striapach í, Do bhí sí i bhfad ag Art ag Niall 's ag Naois, Do bhí sí seal ag flaith na mBrianach ngroidhe, Is ba mhín a cneas, gur chaith an t-iasacht í
16
- TRÁTH IS MÉ COIS LEASA
Tráth is mé cois leasa, Go tláth ag déanamh machtnaimh, Ar ár na dtréan do b'fhearra, Ar Chlár Luirc fuair réim
Eoghan Mór an flaith, Is Conn na gcéadta cath, Ba shluaghmhar tréan iad seal, Dá námhaid nár staon: Go bhfuil a ngéaga 'á gcrapadh Gan sógh, gan réim, gan aiteas, Gan spórt gan lúth mar chleachtadh Árd-scoth na laoch; A ndúthaighe, a n-aolbhruig chailce Ag crón-phuic is a gcealla, Is a gcáirde gaoil dá scaipeadh, Is dá gcáibleadh gach lae; Mo phudhair mo léan mo dhainid, Is cúis mo chaoi 's mo cheasna Na sáir-fhir ghroidhe ba thapa Is ná stánfadh i ngléidh, Ba chródha maidhm is gaisce I ngleo na gcloidheamh ag treascairt, Ba leomhanta i ngníomh 's i gcathaibh 'S i n-ár chnuic ba thréan, Gur leon a ndlighe 's a reachta Anall tar tuinn is calaith An bhuidhean don Órd thug masla Is gan trácht ar an gcraos; Is ná maireann aon dár gcaraid Ná caitheann géill 'on aicme Gach tráth fá'n ughaim dá dtarraing 'S gan fagháltas acht go faon; Is ar mbeith dam tréith lag aindeas, Ag caoi na ndéar go frasach, Sínte faon faoi cheasna Is me cráidhte ag an saoghal, Do théarnuigh taobh liom ainnir Mhodhamhrach, náireach, mhaiseach, Ba shnuadh-ghlan gréine cailce, Is do b'áilne ar bith scéimh
Bhí a hór-fholt cíortha casta, Go trillseach, dlaoightheach, daithte, Go búclach, péarlach, fada, Ag fás léi go féar, Go frínseach, néamhrach dlaghthach, Go fáinneach, cáblach, crathach, Go dualach dréimreach greanta, Ag bán-chneis na gcraobh
Fiafruighim scéal den ainnir Chaoin, tais, thréitheach, chailce, An tú Iúno chaomh nó Pallas Nó Bhénus gan smól, Do phléidh an t-ubhall faoi mhairg, d'fhéachaint áilne a pearsan, Nó Blánaid niamhrach chailce Thug ár-ghoin na slógh
Nó Casandra do réidhfeadh ceasta, Nó Diana 'na ndéidh 'san anach, Nó Hélen mhaordha mhaiseach, d'fhúig Trae thoir faoi bhrón
Nó Céarnait chaoin rinn' muileann Do chéad-chur fíor ar shrothaibh, Nó an bhé lér claoidheadh Clann Uisnigh, Is a laochraidhe gan treoir
Is caoin 's is caomh an friotal Do chan an tsídh-bhean mhiochair, Ní haon mé is fíor dá dtigir, Acht Éire gan ghó
Atá gan ghéill gan urraim, I ndiaidh na laoch tá tuirseach, Ba bhrónach déarach d'imthigh, Is ba ghníomhach i ngleo
Acht go bhfuil mo shúil go dtiocfaidh Chughainn tar tréan-mhuir fuireann Do dhíbreochaidh gan fuireach Na méirligh tar tuinn; Is go mbeidh mo chlann gan tuirse, Atá anois fá easbaidh, Go séanmhar sámh 's go sultmhar Go lá deireadh an tsaoghail
Má's tusa an spéir-bhean mhiochair, Do ghabh clúid na laoch gan teimheal, San chrích seo Éibhir oinigh, Aithris cruinn an scéal: Cá ngabhann an Réics 's a fhuireann Ná tígheann ag réabadh bruide, Is dligheadh na méirleach a bhriseadh, Is do dhíbirt gan treoir
'Sé adubhairt an spéir-bhean chailce, Tá an trúp tar tuinn ag taisteal, Go líonmhar, buidheanmhar, neartmhar, Chum coimheascair is gleodh; 'S is gearr an mhoill go mbeidh scaipeadh Ar shliocht Lúiteir chlaoin is Chailbhin, A bhfearann cloidhimh dá dtreascairt, Is na Laoisigh i gcoróinn
17
- SEALAD DEM SHAOGHAL
Sealad dem shaoghal go haerach iongantach, Ag déanamh tuirse 's ag riaradh an bhróin, Go ceasnuightheach casta créachtach cunaill-bhocht, I ngaorthaibh coille 's gan aon im chomhair
Do dhearcas ainnir bhúidh mhín chiuin chaoin charthannach Dom ionnsuidhe dearbhtha ag téacht ar seol, Ba dheise glaise a súil ghrinn 'ná drúcht laoi samhraidh, Ba shughach síothach seasamhach a gné gan smól
Do stadas seal go faon-lag féigeamhail anbhfainneach, Le héigean taitnimh dí ag géardhearc' a clódha, A mala shuidhte chaol dheas ar a héadan tarraingthe, Go séadmhar snasta snuighte i n-éifeacht chóir; Ba chasta cluthmhar ciumhas-chaoin a cúilín camarsach, 'Na chúirnín chathaiseach ar scéimh an óir, 'Na bhfoltaibh fighte fionnbhuidhe i ndúil ghrinn ghreannmhar, 'Na lonnradhaibh lasamhail ag téacht go feor
Ba bhlasta miochair béasach a bréithre banamhail, A béal binn balsamach nár thaobhuigh móid, A leaca leabhair aolda mar ghéis ar leathan-tsruth, Do chlaochluigh i n-anacra na céadta ar feodh; Ba lasmhar ceart a gnúis ghrinn bhúidh mhín bhanamhail, Mar lonnradhaibh sneachtamhail a scéimh gan cheo, A mama dheas ar úr-chlí i ndúiligheacht seascaireacht, A cúimín cailce suidhte caomh go cóir
Fochtaim feacht den bhé-bhruinnill mhaordha mhascalaigh A géaga seanchais do shléachtadh im chomhair, An tú an eala chruthach Déirdre lér traochadh na feara-choin 'S a chéile calma ba dhéine i ngleo
Nó an ainnir mhilis bhúch mhín d'ionnsuidheadh garbh-thruip, Is d'fhúigeadh ceangailte an Fhéinn gan treoir
Nó an fhinne-bhean do dhúbluigheadh cúrsaidhe i nAlbain Nó an chiuin-ríobh charthannach do thréig mac Treoin
Aithris dam i n-éifeacht is géill go gasta glic, An tú Hélen bhanamhail mhaordha mhodhamhail Lér treascradh laochradh tréan i gcathaibh chnuic 'S an Trae gur lasadh le tréin-neart slógh
Nó an léir a mheas gur tú bhí ag ionnsuidhe ghreannmhar Le Iúno an eala-bhean craobh na n-óg, Nó Minerbha an chúil bhuidhe d'fhúig faoi ath-tuirse 'Na gcúplaidhibh treascartha na céadta ar feodh
d'fhreagair sinn an spéir-bhruinneall bhéil-mhilis charthannach, Ní haon den aicme sin mé shléachtais fós, Ciodh gur fada mé gan chéile, dom thraochadh ag Galla-thruip Do chlaochluigh m'aigne ag déanamh bróin
Is mé buime cheart na bprionnsaidhe is rún croidhe Charoluis, Atá dubhach faoi ath-tuirse i ngéibhinn fós, Ag teacht anois bhar n-ionnsuidhe i ndúiligheacht scaramhain Le búraidhibh malluighthe do thraoch ár dtreoin
Atá Hanóbher séidte le tréimhse i n-anacra Is na méirligh mhalluighthe dá dtraochadh ar feodh, Atá Holónd gan ghéilleadh go fraochmhar feargach, 'S is taomach treathan-lag faon Lisbón
Geallaim daoibh gan chúinsidhe go bhfúigfidhear Sasana 'Na múrthaidhibh lasrach gan géilleadh 'on chóip; Beidh scrios ar fad ar thrúpaidhibh an chumhang-dhlighidh chealgaigh 'Na ndlúth-luighe ar machaire le téacht an fhóghmhair
Beidh Aifreann naomhtha ag cléir na salm suilt Go séismhear seanmnach go séadmhar sóghach, Is Carolus Réics fá réim i nAlbain, Is Gaedhil go fleadhamhail 'na n-aol-bhruig fós; Beidh an aicme seo do bhrúigh sinn dubhach faoi ath-tuirse, 'Na gcúplaidhibh treascartha le faobhar i ngleo, Beidh scrios ar feadh na dúthaighe ar an gclúid chlaoin cealgaigh, Is Hold thief feasta ortha dá dtraochadh ar feodh
Is carthannach caomh-ghlan caomhna ceannasach Bheidh Séarlas calma fá réim gan cheo, Is clanna Mhilésius féastach fleadhamhail, Go séanmhar seasamhach gan géilleadh 'on chóip; Gabhaidh seal is cabhruighidh, a chlann chaoin Bhanba, Fá Shamhain daoibh geallaim-se go dtraochfar an pór, 'S dá bhfeicinn-se, mar shamhluighim, na samhairlidhe treascartha, Do bheadh lampaidhe ar lasadh agam le h-éigean spóirt
18
DO RINNEADH AISLING BHEAG AERACH
Do rinneadh aisling bheag aerach dhamh féin san oidhche, Is me faon-lag sínte, tráth ar neoin Gur casadh i gcéin mé ag déanamh smuainte I ngleanntán aoibhinn gan aon im chómhair; Mar a raibh cantain na n-éan ar ghéagaibh crainn ghlais, Lachain is éisc ag scéitheadh ón dtaoide, An eala go glé ag téacht ar tuinn ann, 'S an péarla i n-íochtar tráth as a gcómhair
Do bhí beanna-phuic mhéithe le gréin don tír ann, Paintir míolta bánta is leomhain, Sionnaigh ar saothar laochradh is ríogh-choin Ag téacht fé choilltibh breághtha ar neoin; Do b'aithnid do Phoebus an ghéag do b'aoirde, Is néamh 'na clí mar scáil an óir, Beacha 'gus éin ag scéith im thimcheall, Gan bhréag do b'aoibhinn gáir is geoin
Ag machtnamh dam féin ar thréithe an tsaoghail, Fán spéir do b'aoibhinn lá as a gcómhair, 'Seadh dhearcas-sa bé bheag mhaordha mhín-chneis, Nár bh'aosta gnaoi is do b'álainn snódh: Na raibh lasadh na gcaor 'na scéimh tré lítis, 'S ba chaol a braoithe breághtha i gclódh, A carn-fholt néamhrach léi go bíseach Mar shéadaibh flís ag fás go feor
Do b'eaglach mé-si im aonar roimpe, Ar théacht na hoidhche tráth ar neoin, Is falaing den aer bhog bhaoth 'na timcheall, Is éadach uimpe ar dheallradh sróill; Gan pearsa den daonnacht léi dá coimhdeacht, Acht siollaire caoch is é do mhill mé, Do b'abaidh a bréithre tré n-a saigheadaibh 'S is claon do scaoil tríom lár an sword
Níor chealg mé an séithleach cé gur mhill mé, Le héigean grinn is grádha don óigh, Gur thugas beannacht is céad dí i mbréithre milse, Mar is é ba chuibhe go hárd dá sórt; Gur fhreagair mé an spéir-bhean cé nár shíleas, I labharthaibh Gaedhilge séimh gan coimhightheacht, Gur bhlaiseas a béal beag éadtrom íoghartha, Gan séanadh óm chroidhe le táinte póg
A chara mo chléibh, ca scéal 'san tslighidh leat Nó an réidhfidh Críost ár gcás go deo
Nó an mbeidh clanna na nGaedheal fá réim 'na gcríochaibh, Nó go héag arís faoi bhráca an bhróin, 'Na bhfearannaibh saora ag déanamh cíosa, Do ghallaibh an Bhéarla do chéas an croidhe againn, Is gan againn 'san tsaoghal acht aon den líne, Go ndéarfaidís nár bhfuláir gur leo
Ní chanaim aon scéalta bréige choidhche, Is faonuigh t'inntinn sámh go fóill, Go bhfuil taisteal na laoch ag téacht tar taoide, Is an ghaoth dá gcoimhdeacht i n-áird 's i gcóir; Go mbeidh aicme na nGaedheal 'san réim is aoirde, 'Na bhfearannaibh féin gan aon rad cíosa, Is Carolus glégeal Réics, mo Stíobhard, Ag téacht arís faoi Cháisc i gcoróinn
19
- I SLEASAIBH NA HABHANN
I sleasaibh na habhann is mé ag machtnamh 's ag éigheamhach Ar shíomanna is claonfhala an tsaoghail go dubhach, 'S eadh dhearcas-sa ainnir cois leasa 'na haonar Ba shuaimhneach ba haerach ba ghlé cailce gnúis; A carnfholt cruipinneach fionna-chas péarlach; A braoithe ganna, a reamhar-rosc réidhghlas, Na leacain bhí luisne ag iomaidh le caomhlil, Sa leabhair-phíp aolda ar ghlé-dhath a cúim
Do stadas-sa sealad trém mhachtnamh ag féachaint Ar mhaitheas ar mhaordhacht ar scéimh ó n-a ríomhadh; Níor chian damh le creatha gur bhraitheas go faon me 'S is anbhfann tréith-thapa thréigeas mo bhrígh; Spreagas suas m'aigne, mheasas gur bhaothbheart Le n-a samhail gan labhairt 's í im fhochair 'na haonar; An tan thagair an banbha charthannach bhéasach, A dhuine, suidh taobh liom go ndéanfair do scíth
Is tapa den bhruinnill d'fhiosruigheas go héigneach, An tusa an dé-bhean lér claochladh an t-ubhall; Nó an mhascalach mhiochair den bhorb-fhuil Ghréagaigh Thug loscadh na Trae thoir 's a léir-chur ar gcúl; An duit-se do ceapadh an lomra aerdha Tar tonnaibh na díle 'na luing thug mac Éason; Nó Déirdre chailce lér cailleadh na laochra, No Aoibheall ón Léithchraig an bhé mhaiseach bhúch
(An tú Eilbhean chórach ón Fhórathris aeraigh, Nó Maoilin ón Aolchraig nó an spéir-bhruinneall cháidh Méadhbh chruthach Chruachann ba mhór cáil le féile Nó Clíodhna ón réidhchnoc an spéirlingeach mná
An tú Úna nó Aoife nó Íthe cnis aosta, Nó Fionnachaomh ní Hangana ó Life na gcaolbharc, Nó Aoife ler doirteadh clann Lire san tréanmhuir, Nó Mór chluanach ón gClaonghais a bhfuil a laochra ar lár)
An tú Ceárnait chuir muilte 'na rothaibh ar linntibh, Nó Blánaid an réilteann le scéimh do rug bárr, Nó Sadhbh gheal gan chogal ón ngorm-bhrog mbraonach, Nó Sorcha ó Fhéile na ngéarchaise is árd
Aitchim ort, a ainnir, tabhair t'ainm le léigheamh damh, An eagal dam dainid ót amharc it aonar
Ná fulaing mé i bpeannaid mo cheasna-sa réidhtigh; Le taise, le daonnacht beir saor mé ón mbás
Bheirim go dearbhtha nach aoinneach den bhuidhin mé, Cionn-mhná gach bruidhne cé bhíd siad im páirt, Ní cian duit a n-amharc má fhanair im chuimhdeacht Go bhfeicfir na ríoghna im thimcheall ag práisc; Binneas tar bhinneas leat fuirm a laoithe (Ó eithnamh an tinnis leo an Nodlaig seo foillsigh) An Fhéile Eoin sul a dtiocfaidh mar do scriosfar na milltigh, Cuainighthe an fheill as críoch Inis Fáil
Éire is eadh m'ainm, ag búraibh an Bhéarla Dom mhúchadh is dom thraochadh, dom chéasadh is dom lot; Fódla 'gus Banbha mo ghairm ag éigse Cé fada mé im mhéirdrigh ag béaraibh na gcor; Le Brian geal na solas-bhrat cheanglas caomhnadh Is 'na dhiaidh bheirim cumann do chine Scuit Éibhir, Ó ránga mé i ngairm ag grathain an Bhéarla Le scige go nglaodhaidh orm Páinteach na n-Ubh
20
- TRÍOM SMUAINTE
Tríom smuainte do bheartas ar maidin i ndé Gur ghlacas mar éirim taitneamh do rian, Cois Laoi mé gur casadh i gcaitheamh an lae, Ar tharrac na gréine fá scamallaibh siar; Le haoibhneasaibh aitis do raideas do scléip, Ba bhinn guth na n-ealtan, ba thaitneamhach glaodh, Bhí im thimcheall ag cantain ar bharra na ngéag Gur leagadh go faon mé i dtaitheamh im niall
Gan mhoill damh im ainm do gairmeadh mé, Go harthainneach éascaidh i gcarthannas bias, Im shuidhe annsoin gur phreabas ag faire ar gach taobh Cár labhair an saor-ghuth cneasta gan scian; Taidhbhsigheadh damh go bhfaca-sa maise gach be Dár shíolruigh ón athair do ceapadh roimh aon, Do shoillsigh dom amharc an talamh 'san spéir Le dathanna séad ba thaitneamhach niamh
A dlaoi-fholt tiugh daithte go camarsach réidh 'Na slamaraibh slaodmhara 'g feacadh go fiar, Mar fhlíosaibh tar chaise thug dragain ón nGréig Fá ndeara do Mhédia taisteal leo i gcian; A braoithe ba tharraingthe ar a haighthe gan bhéim, A claon-rosca glasa mar gheamhar ar féar, A haolchorp ba leabhair thug masla don ghréin, 'Sa pearsa dá réir ó bhaitheas go fiar
d'fhiosruigheas dí le tafant a seanchas saor Ag athchaint go tréan ar ainnir na gciabh, Dúinn fios a hainme d'aithris gan bhréag Nó an nglacfadh mé tréimhse go cneasta dá riar
An tú brídeach Eamhna do b'eaganta léigheann Ó righthibh an tailimh fuair ceannas ban-dé
Muna n-innsir go tapaidh cár ghabhais domh chaomhnadh Is gairid mo shaoghal le hathtuirse it dhiaidh
Ná smuain-se it aigne ar bheartaibh chómh baoth Agus m'shamhail go ngéillfeadh taitneamh dot scial, Cé chlaoidheas-sa le malluightheacht sealad dem shaoghal d'fhúig m'ainm dá ghlaodhach i dtarcuisne i gcian; Le cinnteacht 's le cleasaibh do tarraingeadh mé Lér dhíolas mo charaid d'fhúig dealbh mo thréad, Fá fhíorsmacht ag Gallaibh gan cheannus gan réim, Ag teacsanna daora dá gcartadh gach bliadhain
Timcheall le cleasaibh mo bheatha is mo shaoghal
Do b'fhada le léigheamh dá n-aithrisinn iad, Óm naoidhean mé gan taitheac gur fhanas le haos Dom thagairt mar chéile do fhlaithibh na dtrian Ón Scithia gur thaistealas sealad don Ghréig Is timcheall níor stadas go talamh Hespéiria, Arís damh im ainm do chasas tar éis Le ngairmid éigs' díom Caitlín Triaill
Ba líonmhar im aice mo chlanna is mo chléir, Ba lannamhail faobhrach gaisceamhail trian, Gach namhaid ortha dá dtagadh le barrachas baoghail Le haithris scéil ní chasfadh a dtrian; Gur shíolruigh sliocht Chailbhin a ndanair 'sa gcraos I n-intleacht, i mbeatha 's i mbailte mo laoch, Ag díbirt tar chaise le dearbhaibh claon Gach pearsa bhí tréitheach carthannach fial
Dá dhruim sin beidh rachmas ag clanna na nGaedheal Go fairsing i réim 's i gceannas dá riar, Beidh saoirse aca ar thalamh sa bhfearannaibh réidh Agus galla-phuic tréith fá'n ama dá gciap Ag síolrach na bhflatha tá dealbh ó scléip, I n-aolbhrogaibh geala 's ar eachaibh go tréan, Fíonta aca is beathuisce 'á scaipeadh gan spéis, Sin aithriste an scéal ar Chaitlín Triaill
II
- AMHRÁINTIDHE I GCOINNIBH NA N-ALLMHÚRACH
21
- TÁID CLÉIR AG GUIDHE
Táid cléir ag guidhe 's ag agall Réabadh thíocht ar Ghallaibh, Traochadh sceimhle is scaipeadh A Clár Luirc is Néill; 'S an tréad do fríth le fada I ndaorbhruid claoidhte i gceasna Do théacht gan mhoill i ngradam Ádhbhal 'na ndéidh; Ní'l sméirle dhíobh ná cleachtann Cré do ríomh ná paidir Ná traochfaimíd i gceasta Báis agus éag; 'S beidh éigse is draoithe feasta Dá léirchur síos i rannaibh Go bhfuil Éire arís ag casadh Agus gáir suilt ag Gaedhil
Tá an flít gan bhréag ag taisteal Tar tuinn le faobhar chum catha, Beidhmíd i gcéim 's i gceannas Go dtráchtfam don chré; Cia smuain gach n-aon gur mhagadh 'Gus bréithre baoise ár gcantain Nár léir dúinn rí ar malairt Go lá deireadh an tsaoghail; Tá an taoiseach tréan 's a scata Mar theinntibh caor ar lasadh Ag tíocht le fraoch 's le fearg Ag árchur na dtréan; 'S mé claoidhte faon le fada Ó chaoi mo dhéar 'na sreabhaibh I gcill ár n-éigse ó leagadh 'S an gháir seo 'na ndéidh
Beidh fáidhe grinn le haiteas Ag fáiltiughadh an ríogh tar chalaith Is lánchuid teinte ar lasadh Ar árdchnocaibh sléibhe; An t-ál so fríth le fada Fánach claoidhte ag danair Le gártha caoi 'gus cneadaigh Táinte aca tréith; Dá mb'áil le righ na n-aingeal Tráth mo ghuidhe-se d'fhreagairt, Páirt na nGaoidheal do ghlacadh Agus cárnadh linn féin, Budh gheárr an mhoill go gcaithfeadh Táin den bhuidhin seo grafadh Is dánta grinn dá spreagadh Ag árdscoth na nGaedheal
Iomdha laoidhthe is dréachta ceapadh Le draoithibh léigheanta is flatha Ag maoidheamh an tAondia a chasadh Go estát cirt na Gaedhil
'S dá mhéid do scríobhfadh sagairt Is éigse grinn de chantain Ag éigheamh chum Ríogh na n-aingeal Ár bpráinnidhe do réidhe; Níor mhéinn leis choidhche a bhfreagairt Go téacht na nGaill chum caismirt Frí chéile i gcoimheascar catha I n-áit imigcéin
Dá bhrígh sin gléasfam feasta Ó fríth an scéal san tairngir Cloidheamh chum béime is arm Grán agus piléar
Ní'l tráigh san ríoghacht ná cathair Gan gárda ag rígh na Sacsan De lá is d'oidhche ag faire Ó tráchtadh an scéal, Go raibh árthaighe ar tuinn chum catha 'Gus lánchuid buidhean fá arm Gan spás ag tíocht i gcabhair An áil seo atá i bpéin; Sin gártha ag Gaoidhil re haiteas Faghbhaid saoirse feasta 'S a námhaid claoidhte i dtreasaibh Báis annsan scléip; 'S is feárr le maoidheamh soin geallaim 'Ná ráidhte baoise an raille Seán Ua Duibhir an Ghleanna Ag áireamh a game
Beidh céadta cloidheamh ann feasta, Geárrfam cinn de Ghallaibh Stracfam namhaid is leagfam 'Na dtáintibh go faon
Beidh estáit ag Gaoidhil is ceannas Go sámh gan chíos an fhaid mhairfid Rás is rinnce is aiteas, Sámhas agus scléip; Beidh bráithre ag guidhe i gceallaibh Is sárghuth binn ag sagairt Ag rádh na ngníomh do ceapadh Le pápa is le cléir; Más plás a scríobhas im aiste An bás go dtigheadh dár ngairm
Táimíd claoidhte feasta Acht grása Mhic Dé
22
- TÁ CRUADHTAN AR SHEOIRSE
(FONN: "Lee Side of Moggy") Tá cruadhtan ar Sheoirse, Ciodh mór a neart ar fairrge, Ní réidhfidh Éire an gnó dhó, A shlóighte ciodh tréan, Tá an tImpire go fórsamhail 'Na chómhair, is rinnce fada aca, Fúigfidh é go ró-lag 'S a gcomhairle go tréith
Franncaigh, Spáinnigh i neart atáid, Gan fábhar, gan bháidh, gan taise dhó, Cuirfidh sin an rógaire uilc Ón gcoróinn ag rith le gleo cloidhimh
Count d'Estaing is námhaid dó, Is é i bhfábhar le Cormac; d'iompuigh Russia lámh léis, Is ní ghrádhfaidh é go h-éag; Tiocfaidh iomad gárdaidhe Go dána isteach i Sasana, Is cuirfid ortha an báire, Le grása Mhic Dé
Ní fallsacht pláis dom mheabhair a rádh Go mbeidh campaidhe bána i nAlbain Go dtraochfaidh sinn gach sméirle cuil Ciodh tréan a dtruip 's a bhfórsaidhe
Tá scéalta maithe nódha ag rith I gcóigeadhaibh na Banban, Go bhfuil gach aon 'san Eoruip 'S a bhfórsaidhe go tréan Ag tabhairt iarrachtaidhe fá Sheóirse 'S a sheólta amuigh ar fairrge, Dá mhéid a neart 's a dhóchas, Dá shlóightibh is baoghal; Beidh río-rá aca tré Whitehall, I gcríochaibh Fáil 's i n-Albain, Traochfaid truip an Bhéarla singil Tráth ní bheid 'na gcomhnuidhe
Is fada ag feitheamh Gaoidhil bhoicht Re críochnughadh gacha tarngaireacht, 'S is gairid feasta an mhoill go mbeidh Gach nídh ar a dtoil féin; Gach allmhúrach coimhightheach Tá 'na shuidhe i mbrogaibh Banban Beidh scaipeadh ortha timcheall Is díbirt i gcéin; Gach leomhan groidhe d'fhuil Eoghain is Chuinn, Ba chródha gníomh i gcatha chnuic, I gcríochaibh Chuirc a sinnsear sin, Má shuidhid i gcroich ní dóghadh dhóibh
Go gcloiseam-na mar scéala, Is nár bhréag sin le n-aithris, Gur neartmhar teacht Invasion, Fá scléip go Fionntráigh: I n-Albain i n-Éirinn I n-éinfheacht 's i Sasana, 'S na dragain sin de ghréin-shliocht Mhilésis ón Spáinn; Ag tabhairt ruathar árd ar shluaighte námhad, Is cuanta trágha ar lasadh aca, Gan féachaint aca do mhéirligh, Acht dá dtraochadh 's dá dtabhairt síos
Tá Prionnsa na Coróinneach, A sceolta mar innstear I ndóchas trí ríoghachta 'S guidhidh leis buaidh shéin; Congnamh nach meadhónach Do gheobhaidh sé 'san Impireacht, Is fórsa ceart Laoisigh Nár stríoc ar aon chéim; Tiocfaidh sluaighte sásta anuas ón Spáinn Go huaibhreach dána draganta; Éirleach, briseadh, réabadh roilig Déanfaid ar an gcrón-bhuidhin
23
- A FHILE CHIRT GHÉIR
(Amhrán i n-aghaidh na n-Allmhúrach) A fhile chirt ghéir do léigheas na sean-úghdair, Is tapa do réidheas gach daor-cheist docamhalach, Aithris-se féin go léir, go baramhalach, An fada bheid Gaedhil fá ghéar-smacht allmhúrach
Ní reacaireacht bhréag ná féachaint sean-úghdar, Ná taisteal na laoch mear, éadtrom, fras-lúthmhar, Do scaipfeas as Éirinn Éilge allmhúraigh, Acht fearta Mhic Dé is é dá gceart-mhúchadh
Gibson, Brown, Townsend, Gibbs, Tonson is Gore, Dickson, Nowls, Boulton is Buttons is Bowen, Rickson, Southwell, Moulton, Miller is Dore, Glas is gobhann is lom ar a maireann dá bpór
Southwell, Steelman, Stephens, Stanner is Swain, Furnel, Fleetwood, Reever, Shutman is Lane, Gach crochaire coimhightheach, cíor-dhubh, ceannann, dá bpréimh, Treascartha claoidhte sínte i gcaismirt na bpiléar
Lycet, Leader, Clayton, Compton is Coote, Ivers, Damer, Bateman, Bagwell is Brooks, Ryder, Taylor, Manor, Marrock is Moore, Is go bhfaiceam-na traochta ag tréin-shliocht Chaisil na búir
Upton, Evans, Bevins, Basset is Blair, Burton, Beecher, Wheeler, Farran is Fair, Turner, Fielding, Reeves, is Waller is Dean, Cromwell 's a bhuidhean sin scaoileadh is scaipeadh ar a dtréad
A Íosa, a Dhia aoibhinn, is a Athair an Uain, Do chíonn sinn i gcuibhreach 's i gceangal go cruaidh, A Rí neimhe díonta, freagair mo dhuain, Scaoil agus díbir an ghraithin sin uainn
III
AMHRÁINTIDHE BHAINEAS LE N-A BHEATHAIDH FÉIN
24
- A ÉIGSE AN AITIS
(Do leanbh tabhartha do thug bean chuige) A éigse an aitis ó Chaiseal go Dóinn, Is gach n-aon den aicme n-ar bh'aithnid mo shórt, Éistidh feasta lem theagasc le meon, Is féach mar casadh an aindeise im threo
Seó hó, a thoil, ná goil go fóill, Seó hó, a thoil, ná goil aon deoir, Seó hó, a leinbh a chumainn 's a stóir, Atá ag sileadh na súl is do chom gan lón
Cé gur gasta mo labhartha beoil Ag déanamh ranna 's ag caitheamh mo stóir, Is baoth do ghlacas-sa i n-easbhaidh gan chóir, Ó bhé gan charthannacht, leanbh beag deoil
Seó hó, a thoil, etc
Ar dtúis nuair chonnac an fhinne-bhean óg, A súil ba ghlaise is bhí luisne 'na snódh, Níor dhiúltuigh mise nuair dhruideas 'na treo, Is mo chumhadh níor thuigeas an tuirse bhí rómham
Seó hó, a thoil, etc
A súil chum toirmisc cliste go leor, Cúilfhionn d'imireadh cluithche na n-óg, Is í d'fhúig mise fá iomarca bróin, Ag luascadh leinbh is ag sileadh na ndeor
Seó hó, a thoil, etc
Créad a dhéanfad feasta le dalta 'et shórt, Gan braon im ballaibh ná beatha bhog shóghamhail, Éist, mo leanbh, is tearmann gheobhair, Tá gréithre maithe agam beartuighthe it chómhair
Seó hó, a thoil, etc
Do gheobhair gan dearmad taisce gach seoid Do bhí ag do shinnsear ríoghdha rómhat; I nÉirinn iath-ghlais Bhriain is Eoghain, Ba mhinic le mian dá riar do shórt
Seó hó, a thoil, etc
Do gheobhair ar dtúis an t-ubhall it dhóid Do bhí ag an dtriúr i gclúid it chomhair, Iolar sléibhe, caol-chruit cheoil Is seabhac na seilge ó Sceilig na seol
Seó hó, a thoil, etc
Do gheobhair an caol-each éadtrom óg, Do gheobhair an srian 's an diallait óir, Do gheobhair cloidheamh soluis an dornchlann óir, Do bhí ag Brian ag riar na slógh
Seó hó, a thoil, etc
Do gheobhair sleagh Aichill ba chalma i ngleo, Is craoiseach Fhinn gan moill it dhóid, Éide Chonaill do b'ursa le treoin, 'S an sciath bhí ag Naois i gCraoibh na slógh, Seó hó, a thoil, etc
Do gheobhair, a leinbh, dom thuigsint, mar sheoid An t-each caol donn bhí ag Conn 'san nghleo, 'S an bogha bhí ag Murchadh an urchair mhóir, I gcath Chluain Tarbh ag treascairt na dtreon
Seó hó, a thoil, etc
Do gheobhair culaith Fhinn ba líomhtha i ngleo, 'S an ga bhí ag Diarmaid triath na dtreon, Clogad curata Oscair mhóir, Ar faithche na Féinne thraoch mac Treoin
Seó hó, a thoil, etc
Do gheobhaidh tú long le stiuir fé sheol, Is corn glan cúmtha cúinneach óir, Cruit Orphéis fé théadaibh ceoil, Do spreagfaidh na béithe it dheídh gan smól
Seó hó, a thoil, etc
Do gheobhaidh tú nídh nár mhaoidheas ort fós, An dubh-bhrat d'ionnladh Dunlaing óg, Do cheileadh a ghnúis i gcumhangrach slógh, 'S é ag síor-chur laoch go faon dá dtreoir
Seó hó, a thoil, etc
Do gheobhair an staf bhí ag Pan 'na dhóid, 'S an tslat bhí ag Maois ghníodh díon dó is treoir, Is créithre meala dá scagadh faoit chómhair, I gcornaibh ríoghda síor chum stóir
Seó hó, a thoil, etc
Do gheobhair, a leinbh, dom thuigsint, mar sheoid An ga thug Aonghus trén 'na dhóid Do mhac chalma Uí Dhuibhne 'á dhion ar thóir Mar ba mhinic an Fhiann go dian 'na dheoidh
Seó hó, a thoil, etc
Do gheobhair i n-a fhochair sin lomradh an óir Thug Iason tréan don Ghréig ar bórd, 'S an t-each caol cuthaigh mear cumasach óg, Do bhí ag Coin Chulainn, ceann urraidh na slógh
Seó hó, a thoil, etc
Do gheobhair, a leinbh, mar thuilleadh ceart leo, An tsleagh thug Aoife féin don leomhan, Lér mhairbh Ferdiadh bhí dian i ngleo, Is Conlaoch uasal, uaibhreach, óg
Seó hó, a thoil, etc
Do gheobhair an corn nár bh'fholamh mar sheoid, Do gheobhair an adharc is gadhar chum spóirt, Do bhí ag Gruagach Dhúna an Óir, Cé gur dochma leis siúd a dtabhairt dot shórt, Seó hó, a thoil, etc
Do gheobhair, dar liom-sa, cúirt gan smól, Fairsing, réidh-ghlan, aolmhar, cóir, Is na fearainn sin Naoise chum tighis it nódhacht, Cé cailleadh le feall 'san Eamhain an leomhan
Seó hó, a thoil, etc
Do gheobhaidh tú, a leinbh, dom thuigsint, mar stór, Ó mhac Airt mhic Chuinn míle uinge óir; Do gheobhair le fonn leis tabharthas Eoghain, Is mír gan dabht ó Chonn thug gleo
Seó hó, a thoil, etc
Do gheobhair, a leinbh, dom thuigsint, níos mó Nár gheallas féin go léir duit fós: Saidhbhreas Fhinn ba líonmhar slógh, Is Bran dá dhíon le scím faoit chomhair
Seó hó, a thoil, etc
Do gheobhaidh tú nídh nar mhaoidheas ort fós, Gloine de'n fhíon bhí bríoghmhar, sóghamhail, Do tharraingeadh Hébe, an réilteann óg, Chum Iupiter réics na ndéithe ar bórd
Seó hó, a thoil, etc
Do gheobhaidh tú rígh-bhean chaoin, tais, mhodhamhail, 'Na mbeidh lasadh 'na gnaoi tré lí mar rós, A samhail de mhnaoi ag mac Priaim bhí ar bórd, Ar faithche na Traoi chuir mílte ar feodh
Seó hó, a thoil, etc
Do gheobhair saill uaim fíon is beoir, Is éadach 'na n-aice ba mhaise dot shórt; Acht ó chím do bhuime chugam 'san ród Ní gheallfad uaim duit duais ná seoid
Seó hó, a thoil, ná goil go fóill, Seó hó, a thoil, ná goil aon deoir, Seó hó, a leinbh a chumainn 's a stóir, Atá ag sileadh na súl is do chom gan lón
25
- A SHÉAMUIS, DEÁN DAM
(Chum gabhann ag iarraidh air rámhann do dhéanamh dó) A Shéamuis, déan dam arm na bhfód: Sciuirse ghléasta dhéanfas grafadh 'gus rómhar, Stiuir ghlan éadtrom i bhfaobhar, i dtaitheac 's i gcóir Nach tútach gné is bhéas néata tarraingthe i gclódh
I gclódh an airgid bíodh tarraingthe gan rian buille ar bith, Scóip fhada aici is leabhaireacht 'na hiarrachtaibh, Sórd slaite bíodh leacuighthe ar a riaghail-chiumhasaibh, 'S budh ró-thaitneamhach an t-arm liom is í fiadh chroime
A ciumhasa má thígheann ná bíodh ortha scuilb ná ruic, Is feicim a tigheal sleamhain slím i bhfuirm an tsuic, Slighe an bhata bíodh innti gan fuigheall ná uireasbaidh ar bith, Is mar bharra ar gach nídh aca bíodh sí i mbinneas an chluig
26
- A CHARA MO CHLÉIBH
(Chum Séamus Mhic Ghearailt ag iarraidh air maide do chur 'na rámhainn dó) A chara mo chéibh, 's a Shéamuis ghreannmhair ghrádhaigh, d'fhuil Ghearaltaigh, Ghréagaigh, éachtaigh, airm-nirt áigh, Maide glan, réidh, i ngléas bíodh agat im rámhainn, Is mar bharra ar an scléip cuir léi go greanta an bacán
M'arm-sa i ngléas tar th'éis go greanta ó tá, Is ó thosach mo shaoghail don léigheann mo thart-sa nár bádhadh, Ní stadfad dem réim go dtéidheadh don Ghaillimh lem rámhainn, Mar a ngeabhad gach lae mo réal is marthain mar phágh
Iar gcaitheamh an lae má's tréith nó tuirseach mo chnámha, Is go mbraithfidh an maor nach éachtach m'acfuinn ar rámhainn, Labharfad scéal go séimh ar eachtra an bháis, Nó ar chathaibh na nGréag 'san Trae d'fhúig flatha go tláith
Ar Shamson an laochais déanfad labhairt i dtráth, Is ar Alastrom thréan ba chraosach seasamh le námhaid, Ar cheannas na Saesear n-éachtach, airm-nirt, áigh, Nó ar Aichill, an laoch, d'fhúig céadta marbh 'san pháirc
Nó ar Chonall mac Néill thug Éithne an eala-chneis bháin Go mullach Chnuic Éadair aeraigh thaitneamhaigh áird, Iar dtuitim i néall don laoch i n-aice na mná, Gur sciobadh le Céan an bhé go troiseach tar sáil
Nó ar Chaitcheann mac Tréan san bhFéinn thug easbaidh 'gus ár, Is ar imtheachta Dhéirdre i scéimh 's i bpearsa rug bárr, Ar mhaithibh mear éascaidh éigse Uisnigh nár thláith Is ar éalódh tré éad an réics mac Fheicnigh cé'r chás
Is Mac Con lér thréig an réics d'fhuil Bhanba lán Ar ghasra shéimh na Féinne dá ndeasca rug bárr Le bladaireacht chlaon 'na dhéidh sin canfad dó dán Sin agat-sa a Shéamuis fé mar chaithead-sa an lá
Iar gcaitheamh an lae dá réir sin gabhad mo phágh, 'S i mbrollach mo léine déan a cheangal le cnáib; Don bhaile má théidhim beidh mé ar meanmain áird, 'S ní scaipfead i n-aon-chor réal go dtagad it dháil
Mar is fear tú mar mé do chéas an seana-thart lá, Racham araon fé scléip go tabhairne an stáid, Is rabairneach ghlaodhfam éil is dramanna ar clár, Is taisce ní dhéanfad féin d'aon leath-phighinn dem phágh
27
- A SHAGAIRT GHIL CHÁIDH
(Chum Sagairt ag iarraidh air a fhógradh go raibh sé chum scoile d'oscailt) A shagairt ghil cháidh, 's a bhráthair Néill is Airt, Ba thearmann sámh don dáimh is d'éigse i gceart, I gcathaibh roimh námhaid, i mbeárnain baoghail na dtreas, Aithris do chách go dtáinig mé 'na measc
Chum teagaisc gach tána i ráidhtibh séimh na sean, Le Laidin do b'ársa 's i ndántaibh Gaedhilge stair, 'S an ghlafarnach námhad so d'árduigh réim is reacht I bhfearannaibh Fáil 'na dtáinig Gaedhil tar lear
Scaipeadh na bhfearachon gcalma gcródha gcaoin, Is leagadh na bhflatha ba fhleadhthach i ndóntaibh Gaoidhil, A mbeatha gan aisiog ag Gallaibh le fóirneart dlighidh, Do chuir sealad chum teagaisc go Glaise na Teora sinn
A shagairt gan mheang, is ceannsa caoimh-mhéinneach, 'S is gasta glan-mheabhair i rann gach laoidhe léigheanta, Aithris mo chall ó's ceann ár bprímh-chléir tú, Go dteagascaim clann gach dream 'na gcruinn-chéimibh
28
IS MITHID DAM FÉIN (Faoisidin)
Is mithid dam féin mo thréithe i gceart do scrúdadh, Is mo bhearta do léigheadh 'o Mhac Dé go cathach cúthail, d'fhulang gan bhréag a ghéaga a stracadh ag Giúdaigh Le taitneamh dá thréad dá saoradh ar pheannaid Lúiteir
Do chaitheas-sa tréimhse 'em shaoghal go coirtheach cionntach, Cealgach créimeach claonmhar cleasach cúrsach, Gangaideach clé nár ghéill do reacht ná d'Úird chirt, Is go maithidh Mac Dé le chéile ár mbearta dhúinn-ne
Ba mhinic gan bhréag le craos mé ar meisce ó lionntaibh, Go magamhail maosach aerach slightheach lúbach, Feargach faobhrach sraonmhar troideach diúltach, Bagarthach baoghlach bréagach sladach súighteach
Aifreann Dé gan bhréag ba bheag mo dhúil ann, Is gach annamh nuair théidhinn dá éisteacht creididh chughaibh-se, An uair stadaid na héisc le géill san tsruth dá gcúrsa I n-am easbarta an Naomh-Chuirp, is léir gur mhagadh dhúinn-ne
Peacadh gach n-aon do léighinn-se ar feadh na dúithche Is na bearta ba mhéinn liom féin do cheilt go ciuin, glic; Paidir Mhic Dé ná Cré na nApstal n-ionnraic Ní thagann óm béal' acht bréaga, cleasa is lúbadh
Aitchim Muire Ógh is Eoin geal Baiste i n-éinfheacht, Mícheál comhachtach, Pól is Peadar tréitheach, An chúirt ghlórmhar fós, an Mac 's an Naomh-Spiorad Guidhe le hEoghan gach ló don Chathair Naomhtha
20
- IS MACHTNAMH LIOM NÁ BRAITHTEAR
(Dáibhí Ó Floinn chum Eoghain Uí Shúilleabháin) Is machtnamh liom ná braithtear ar an mbruighin sin theas An faraire dhul eatortha sa mhaoidheamh 'na reath, Taistealach bailighthe na Gaoidhilge ar fad, Is aiste chur i n-eagar dlighthe draoidhthe sean; Radaire an tseanchais do ghníomh as ceap Gach garbh-thuir go barra buinne craoibhe rath, Gan masla ar bith le casadh leis i ngníomh ná i reacht Acht amharca na mbairrfhionn air do bhíodh i gceas
30
- A CHARA-BHILE CHNEASTA CHLISTE
(Freagra Eoghain ar Dháibhí) A chara-bhile chneasta chliste chaoin gan chleas, Ba dhearbh-oide deachtuighthe glan-laoidhte mbleacht, Breacfad duit gan bhladaireacht gach sníomh is ceas Thug balbh mise ó thaistealas don tír budh dheas
Tá gallasmacht na n-eachtrann lem thaoibh i ngar Is mar bharra air sin ní haithnid damh san chrích ar fad Eagnach do scanfadh siolla Gaoidhilge i gceart Acht an teachtaire dár raidis-se do scríbhinn bheacht
Eatortha níor mhaise liom-sa laoidh ná stair Do cheapadh anuighe seanchais ar chloinn na bhflaith Nár shamhail ris an aicme sin n-ar shuidheas 'na measc Lucht dreadair bhriste meadrach do dhíol tar lear
31
- CÉ SEOLADH LE TRÉIMSE MÉ
(Moladh Anaigh) Cé seoladh le tréimhse mé ag straereacht de shíor, Ó bhórd-imeall Bhéarra go hÉirne na ríobh, Ní heolach dam béithe ná séimh-fhir san tslighe I gcóimhmheas do thréad chneasta shaor Anaigh thíos; Is cómhadmhar a n-éigse go saothrach ag sníomh Gach sórt fuirm bhéarsa do b'fhéidir do scríobhadh 'S is ceart do chanaid ranna i bpratainn éifeacht gan fhuigheall A seolracht na saorfhlaith go glé gasta glinn
Is ceolmhar a maeghdeana ag séis-chanadh fuinn, Is tá a n-óigfhir sin béasach bleacht béal-bhlasta binn, Is gleo-ghoineach léidmheach gach laoch abaidh díobh Ag tóirneadh na mbéar is ag traochadh lucht tinn; Leonadh ní baoghal 'na gcaomhnacht don tím, Is fórsa ní déantar ar bhéithibh sa tír, Is lasmhar leaca ban is gailteann maordha is ríobh Ó bhórdaibh an tSléibhe go gaortha na Muighe
Bíonn beoir agus daor-phunch dá dtaoscadh ann mar thaoid, Is ceolta dá méir-spreagadh ar théadaibh go caoin, A n-óga ag gean-phléidhreacht le chéile gan scím, Is cóisir i n-aolbhrogaibh néata 'na suidhe; Bíonn sógh suilt is féis leabtha is béile ag gach n-aon Don deoraidh gan éaradh cibé as a dtigheann; Is ag scannadh ceacht bíonn scata mhacaibh léighinn ann de shíor Do bheir eolus is éirim gach téacsa dá gcloinn
Bíonn spórt aca ar éigne is ar mhéithbhric gan suim, Go ró-ghlic le bréag-chuil dá mbéalgha sa linn, Gach sórt ealtan aerdha le haonduine ríomhadh, Gan teora dá slaodadh le glé-ghunna ar tuinn; Bíonn geon-ghuth ag beagles roimh Phoebus do thigheacht, I móintibh i gcaoltaibh i gcaodhtaibh 's i gcoill, Is scata flaith ba mhaiseach dreach ar chaol-eachaibh groidhe 'Na dhéidh sin go dtraochtar leo Reynard gan bhrígh
Is cnómhar gach scéimh-dhoire gné-ghlas san tír, Is le mór-thortha is léir dham go bpléascfaidh a gcrainn; An bhó bhleacht ag géimnigh 's a laogh le n-a taoibh An eorna 's an chraobh-chruithneacht chraorac 's an líon; Bíonn feoil mhairt is tréan-tuirc, muilt mhéithe agus fíon Is lónta dá n-éagmais gach féile ann de shíor; Do fearadh raith ar shraith an air tar aon chuid den ríoghacht Is do pósadh le daonnacht is féile gach n-aon
Tá sóghachas, tá séimhe, tá béasa tá síth, Tá mórdhacht tá méinn ghlan is scléip gan aon bhaois, Tá clódh-mhaise is scéimh ag gach saor-ghaile díobh Is mór-iomad tréithe ná féadaim-se ríomh; Tá leomhan den chléir ann fuair céim barra tighis Eolus na naomh-startha is péarla den díodhacht Ag teagasc reacht budh shamhail ceacht is bréithre le Maois Ag cómh-thaisceadh a thréad ó na faolchoin go cruinn
Táid óigfhir le céird ann is glé-shnoighte d'fhigheann Fá sheoltaibh an caol-bharc is néamh-dhuille craobh, Cóimhghleic na Féinne agus traochadh na Traoi, Róin agus éanlaith ar dhaorbhrataibh lín; Tá cóir agus gléas ann do léir-ghealann suim Na sróll-bhrat is néata do déantar san ríoghacht; Is feas go rachad seal 'na measc d'éis Féasta na Naomh Ag pógadh na mbéithe 's ag taoscadh na dighe
32
SLÁN AGUS DAITHEAD
Slán agus daithead le ceangal ceart díoghrais Chum gach áitreabh is baile ó Chill Aithchidh go Fuinnseann An báin-tsliocht 'na gcleachtainn-se beathuisce bríoghmhar Dánta le n-aithris is spreagaireacht chaoinphort
Rinnce agus pléidhreacht ag béithibh gan tlás, Scaoith bhruinneall saordha lem thaobh-sa go sámh, Go síodach go séanmhar go séimh sultmhar cáidh, Is canntlach 's is cathach le sealad mé i ndaoirse Go hamhgrach ag taisteal gan aiteas ná aoibhneas
Gach teannta n-ar theagmhas breacfad go laoidhtheach, Le hannsacht don aicme seo ghlacadh mé i gcoimhirse, Gach scannradh le trapaibh gach scaipeadh 's gach sceimhle Trér ghabhas-sa le sealad 's gan cara ar bith taoibh liom, Gach turus gach tubaist gach tuirse gach brón, Gach siosma gach imirt gach imreas gleodh, 'S na coirthe n-ar thuiteas tré uireasbaidh stóir, Ag straereacht go singil im imearthach choimhightheach I gcéin lear ón bhfuirinn ná druidfeadh mé ó chuibhreann
Mo shlán-sa tar aoinne san tsaoghal chum Uilliam ghil, Fear grádhmhar deighmhéinneach glain-tréitheach caoin ciallmhar, Ráib sultmhar saordha le féile do riaradh Na táinte go féastach 'na aolbhrog le mian suilt; Éigse na laoi-cheast, cléir, draoithe agus dáimh, Tréad thaistil tíortha gach n-oidhche agus lá, Béithe agus saoithe, daill, naoidhin agus báird Go fíontach go feolmhar go beorach go biadhmhar Go líonmhar go lonnrach go ceolmhar go siansach
Mo shlán-sa le saor-chumann céille is le mian chirt Tar mhnáibh Inis Éilge chum céile mo bhiadhtaigh, Máire an bhean bhéasach de phréamh-scoth na dtriaithe, Ráib-choin ná staonfadh ó chéadtaibh i ngliadh chnuic; Mo shlán-sa chum Séamuis, fear glé-ghlic gan teimheal Ná fágfadh mo ghéibheann gan réidhteach ó chroidhe, Mo shlán tugaidh d'Éamonn cé d'éaluigh ón gcraoibh, Mo shlán-sa gan filleadh le hiomarca dian-ghean Don rábaire curaidh, 'sé Donnchadh giaggheal
Mo shlán-sa chum Seághain, fear grádhmhar neamh-chinnte 'San tábhairne ba ghnáthach ag trághadh punch im chuibhreann, Bába na mbán-bhrollach n-áilne agus saoithe Sámh-chrota sáir-bhinne ghrádhfadh 'na thimcheall; Slán agus céad le searc saor chum Uilliam, Grádh is gean mo chléibh is caoin-chéile le cian Do bhábaibh an léigheann-tsrotha saobh-chamann ciall, Mo shlán-sa chum Domhnaill an t-ógghas lán d'aoibhneas, Is Tomás beag mo stór-sa do phógfainn le díoghrais
Mo shlán-sa chum Máire nár ársuigh i mbliadhantaibh, Báb shultmhar ghrádhmhar mhín mhánla dheigh-bhiasach, Gein mhnámhail chaoin chráibhtheach fíor-álainn deigh-sciamhach Deagh-ráidhteach glan-cháileach binn bláthmhar ceirt-bhriathrach; Cá bhfágfainn mo chéad-shearc tar aoinne den chloinn, Tar mhnáibh deasa an tsaoghail is tar bhéithibh na gcríoch, Peig bhán mhilis mhaordha le saor-ghean gan ríomh; Mo shlán feasta cuirim le hiomarca mianaigh Le páirt is le cumann mar chomairc d'bhar bhfiachain
Mo shlán-sa gan séanadh tar chéadtaibh chum Píotair, Mo ghrádh-sa tá i ngaolreacht le haoinne dá shinnsar, Slán chum a chéile an bhean tréitheach nár chinnte, Slán chum gach n-aon i dtigh Shéamuis Uí Loinnsigh
Mo shlán-sa chum Peadair ghil d'eascair den chraoibh Na sár-fhlaithe feardha scaipeadh an fíon, 'San tábhairne le haiteas 's nár dhealbh i dtigheas' Mo shlán-sa le lán-toil chum na mná gile luigheann leis; Céad slán le gean páirte tar mhnáibh chum Eilíse
Slán cuirim páirteach gan áireamh ó chéile Chum Ádaim chum Seághain chum Máire is chum Séamuis; Slán chum Nell mhánla caoin-ghrádh 's searc mo chléibh-se d'fhuil ársa Eochaidh ádhmhair, ceap dáimhe 'gus éigse; Mo shlán chum an Róistigh, fear ceolmhar guth-bhinn Le gáirdeas do thógadh gach ceo-bhroid dem chroidhe, Mo shlán chum gach ógfhlaith budh mheon liom-sa ríomh Le háthas fá thearmann Charraig an Éide Óm fhán-rith dá gcasainn ní scarfainn lem ré libh
33
- AISLING DO RINNEADH DAMH
Aisling do rinneadh damh tamall roimh lá, d'fhúig osna ann mo lár is do chealg mo chliabh, Go raibh bean agus fiche aca ag rith as mo dheaghaidh Is nár mhairid siad slán munab ortha bhí an fiadhach; A Rí dhil na cruinne noch d'fhulaing an pháis, Fuair iomchar na croise is do cuireadh chum báis, Féach ar mo choirthe is ná leig orm cáin Ag Eaglais dom cháibleadh is dom chaitheamh tar riaghail
Mo rún féin an fhaid mhairfead ní leigfead le mná, Mar is aicme iad atá le hachrann riamh, 'S gur ar ubhall na haithne thugadar stáir, d'fhúig sinn-ne go bráth ag fulaing na bpian; Ní'l ughdar dá ghlice n-a gcuirfidís lámh 'Na urla ná silfeadh 'na ghliogaire fáin, Tugaim im choinne iad 's ní miste liom rádh Ar m'ainm 'na gcáil dá mairinn céad bliadhain
Is é d'fhúig mise i lionndubh na ceanntair seo d'fhágaint Ba cheannsa gealgháireach gach n-aon aca linn, An drong do b'fheárr iomchar ó Leamhain go Port Láirge, d'fhúig fann mé ar lár chionn scaradh lem mhaoin
Slán agus fiche do chuirim fám láimh Chum an ghasraidh ghrádhmhair shoineanda fhiail, Plúr na bhfear ngreanta nár bh'aindeis a n-áireamh I dtigh an tabhairne ar clár nuair thigeadh a dtriall
Nuair smuainim ar ghluaiseacht is truaigh é mo chás Gan fuascailt le fagháil chum seasaimh sa tír, A gceann dlighe 'om bhualadh is dom ruagadh gach lá Mar gheall ar mhnaoi dhána tá ag imtheacht le baois; 'S é mo bhuaidhreamh an fhaid mhairfead mar gealladh damh fán As Bruach-bhaile an Aitis mar a dtaithighdís fáidhe, Uaisle Chláir Bhanbha ag teacht fá n-a ndeán, Mo mhallacht ar mhnáibh d'fhúig mise i bpian
Ní Bruach-bhaile an Aitinn is ainm don áit seo Acht Mount Pleasant álainn mar 'a dtaitneann an ghrian, 'S gurab 'mó plannda greanta 'á ngrafadh fá bhláth ann, Caoin-chuileann is cárthann gan eascar i gcriadh: Ceol éanlaith ar chrannaibh is seannaigh i bhfásach, Úr-shaileach álainn 'na gcleathaibh gan fiar; Cé táim anois dealbh gan agam acht mo shláinte, Mo bheannacht-sa fágaim sa phobal so im dhiaidh
33a
- IS CÉASTA CATHACH LE SEALAD ME
Is céasta cathach le sealad me i bhfíor-uaigneas, I gcéin idir aicme gan aithint ar laoi stuamdha, Ag éag tar barra le taitneamh do chaoin-duanta, Cé baoth na bearta le haithris ag fíor-thuatha
Ag déanamh machtnaimh do chaitheas mo chruinn-tuairim, Ar scéalta gasta ná beartfad im laoi an uair seo; Re héigean cathuighthe neaduigh im chroidhe suainbhriocht Tréith do threascair mé sealad ar díth luaidhle
Óm néall is dearbh gur phreabas le baois uallaigh 'S is léir gur chaitheas-sa sealad im chíor-thuathal Rem thaobh gur theagmhuig seanduine caoin stuamdha Is béasach cneasta do theagaisc me tríom dhuairceas
Ins na bréithre blasta so labhair an críon-ghruagach, Cois taobh Chill Aithchidh tá an faraire fíor-uasal, Cléireach cleachtmhar i labharthaibh laoi stuamdha, Is é dhéanfadh aiste do scaipfeadh det chroidhe an duairceas
A Shéamuis, aitchim ort sanas do scaoil' uait-se Fám dhéin an fada bheidh Banba i bhfíor-chruadhtan, Nó an réidhfear ceasna do chlanna na nGaedheal n-uasal
Má's léir duit freagra tabhair sin faoit' thuairim
IV
- AORTHA
34
- ÓS FOLLUS DON CHLÉIR
(Chum Sagairt: Aoir ar an gCléir) Ós follus do'n chléir gur mé ná tabharann sógh, Feisteas ná féasta, béile, bainis ná póit, Má amharcaim bé, is clé mo theastas gan ghó, 'S an aicme do ghnéinn, táid saor, má bhreabaid an tÓrd
A bhile gan chodam, gan chogal, gan chlaoin-chéime, A choinneall na n-ollamh, is a eochair na suibhscéalta, Gan teimheal do folcadh i dtobar na Naoi mBéithe, Is deimhin gur follus an donas ar shíol Éibhir
Tá síol Éibhir Fhinn fó cheas, Drong do chleacht gaois is oircheas, Saoithe suairce chanadh ceol, Laoithe is duanta deagh-eol
Do b'eol dam Eaglais charthannach dhaonnachtach, Bhórdach bhainiseach fhreastalach shaor 'na dtigh, N-ar mhór a gceannas 's a gcaradas d'éigsibh suilt, Is mo bhrón
tá a malairt ar marthain dá n-éis againn
Is againn dá n-éis atá Bárr fascnadha gach rilleáin, Díoscar daoithe is fiar gach feadh Fá éide Chríost, mo dhíombádh
Is díombáidheach dubhach liom cúrsa sleachta na nGaoidheal, Na buinneain úra chumhduigh Caiseal na Ríogh, Go cionn-árd congantach clúmhamhail calma is d'íoc Bith-dháimh scrúdta ponnc go rathmhar 'san ríoghacht
I ríoghacht 's i réimeas ríogh Fáil Ba ghnáth an chléir i sítheach-pháirt Damhna ollamhain is druadh, Gur iompuigh mádh na mío-chuard
Ag cuaird má castar ar eagnach géar-fhriotail Gan bhuar gan rachmas, ós dearbh an chléir mar sin, Stuaire chailce, is go mblaisidh a béal le sult, Sin ruagairt reatha air is eascaine chléire is chluig
Clog ní baoghal ná coinneal-bhádhadh, Madh lán d'ionnmhas is d'éadáil, Do'n daoiste, gan reacht, gan riaghail, Tré ghnáthughadh cléir do bhith-riar
Ag riar 's ag freastal ar Eaglais salm-ráidhteach, d'fhíor-stoc fleascach dá gcaitheadh an aicme ó dtánga Trian a mbeathadh, is go mbainfeadh dham easbaidh fagháltais, 'Na ndiaidh is searbh leo m'aiste ciodh blasta táithte
Táithte it chroidhe nár chogail meang, Crábhadh, caoine is ollamh-ghreann, Tréithe treall nach feas do'n chóip Ciodh tréan na hamhais ar altóir
35
- GO CUANTAIBH AN DAINGIN
Tadhg Críonna Ua Scanaill cct
(An t-Arrachtach Sean: Aoir ar Sheandaoinibh)
(Fonn: "Máirseail Uí Shúilleabháin") D'éirigh iomarbháidh idir na fearaibh gan pósadh agus na fearaibh pósta agus ghabh Tadhg Críonna Ua Scanaill, cé gur bh'fear aosta é, páirt le sna fearaibh gan pósadh
Adeirtidhe gur chuir an sluagh gan pósadh Tadhg ar bhog-mheisce
Ag seo dhá rann dá amhrán: Go cuantaibh an Daingin dá dtagadh chughainn Laoiseach Is Carolus groidhe go buidheanmhar le n-ais, An buadhach-bhile ceannais is fada atá ar díbirt Gan talamh gan saoirse i dtíorthaibh tar lear, Thógfaidís óig-fhir Chláir Fódla mar chongamh leo, Scólfaidís crón-phuic tá i rós-bhrogaibh Mumhan go sóghach, Bheadh cloidheamh ar gach seabhac nár cheangail le brídigh 'S an seanduine críonna sínte 'na spreas
Is dearbh nár mhachtnaimh an aicme seo smuainigh Ar labhairt i laoidhthibh gan mílseacht gan slacht, Ag tabhairt urraim tar acfuinn 'na rannaibh don bhuidhin bhíos Caithte le haois go claoidhte gan phreab; 'Gá seoladh le mórtas tar óigfhearaibh calma Atá treón mear i ndóchas gach neoimeint chum freagartha Ag seasamh i dtreasaibh ag casmairt le namhaid, Budh dhainid don druing seo trácht ar a sean
36
- A BHILE GAN CHEALG
(An t-Arrachtach Sean: Aoir ar Sheandaoinibh)
(Fonn: "Máirseail Uí Shúilleabháin") Thug Mac Uí Éigearta ó Ghleann Fleisce freagra ar Thadhg Críonna Ua Scanaill 'gá chur i n-umhail dó gur thréig sé a chumann féin, na fir pósta, mar gheall ar an ndigh," agus le n-a linn sin do labhair Eoghan Ruadh le Tadhg Críonna san amhrán so leanas
Is é Tadhg Críonna an "bile gan chealg " A bhile gan chealg, 's a sheabhaic den fhíor-fhuil d'eascair de phríomh-scoth taoiseach is flaith, Ba friotalach, freagarthach, seasamhach, suidhte I mbeartaibh i ngníomh, i gcoimheascar 's i gcath, 'S i bpunncaibh na n-úghdar do scrúdann le seanchas Túirling gach prionnsa 'gus diúic i gClár Banban, Ionnarbadh dragan as fearannaibh Éilge, Trér balbhadh éigse is cléire na gceacht
Ciodh singil le sealad óm charaid i gcéin mé, Ag caitheamh mo ré gan réimeas ná reacht, Gan chiste, gan cheannas, gan rachmas ná saoghaltacht, d'abaidh im thaobh-sa créim agus cnead; Gach suairc-fhriotal suadh-oilte luaidhis-se go taithiceach, I n-uaim chirt, le fuaimeint, ar uallachas aignidh, Na haicme seo dhearmad tapa tré ársacht, Do leasuigh gach áladh táthadh im chreat
Is deimhin gur mealladh gach pearsa den dáimh Do labhair i bpáirt na n-arrachtach sean, Le huireasbaidh tapadh do caitheadh as dát, Gan fuinneamh, gan bhláth, gan gháirdeas ná gean, Gach púdarlach crúnca 'na phúnca cinn-cheangalaigh Le dubh-chreathaibh múchta tá i bhfionntar a thachtuighthe
lacuna de 2 líne
Ní mar sin don chalmach thapa neamh-ársa, lacuna de 1 líne Do mheallann gach mascalach mhaiseamhail mhánla, Charthannach chráibhtheach bhláth mhiochair dheas; Is buidheanmhar le hinntinn do shuidheann i dtigh an tabhairne Tímpreacht 'na thímcheall, is fíonta 'gá scaipeadh aige Ar sheabhaic, ar dhragain, ar fhlathaibh 's ar fháidhibh, Aicme ná grádhann an táin sin do mheath
I gcaismeartaibh catha an tan theagmhaid ráib-choin Chalma ag cárnadh námhad le neart, Go fearamhail feardha freasghoineach fálach Danardha dána dáilteach i dtreas, Craoiseach a díoghaltas ón ngníomh soin bíonn daithte i bhfuil Míléadh go millte agus laoich iar n-a leadradh, 'Na gcarnaibh bíd marbh ar mhachaire an ármhaigh, Bearta ná dearna aon arrachtach sean
An uair amharcann ainnir do snaidhmeadh le h-ársach Faraire bláthmhar álainn ar each, Go meanmnach acfuinneach abaidh glan ceáfrach Lannmhar láidir lán-chumais mear, Bíodhgann a croidhe-sin is líonann le taitneamh dhó, Tígheann dortadh dílis is caoi guil 'na haigneadh, Adeir, galar gan chasadh go leagaidh mo cháirde Cheangail go bráth mé le harrachtach sean
Is cosantach coscarthach cosnamhach ceárnach, Gach polla de'n táin nár táthadh le bean, 'S is follas gur brostuightheach, borb i mbeárnain Turrainn a lámh i gcnámh-ghearradh creat; Is foghaltach gach crobhaire aca ag flann-choscairt alla-chon, 'S is modhamhail, cneasta, ceannsa ghníd teannta 'gus tearmann, Daingean is seasamh do lagaibh go fálach, Faire céad gráin ar arrachtach sean
Is lannmhar lonnach, gan urraim do chéadtaibh, Pearsanta, léidmheach, laochta, gan mheath, Calma, cumasach, curanta, craosach, Fuinneamhail, tréan, gan féige, gach flaith, Is óg-churadh, cródha, mear, mórdha, neamh-eaglach, Ag leonadh 's ag dó-bhriseadh slóighte 'gus garbh-thruip, Ní abraim tuilleadh ná tigeann liom d'áireamh, Briseadh 'gus beárnadh ar bhar n-arrachtach sean
Níos glanadh an chuisle thug urraim le ráfla, I nglioga ireacht dáin nár táthadh go ceart, Do ghaisce gach scruta is dá chumas ag ceárnadh Bruinneall is báb, ciodh náireach an bheart; lacuna de 2 líne Í dtreasaibh na n-arm ní dheargaid lámha Gaisce ní gnáth an t-arrachtach sean
Bíd leastair ar briseadh mairt saille 'gus pórca, I gcistin na n-óg, is slóighte 'na measc, Beathuisce buile 'gus sileadh na heorna, Ciste 'gus cóir ag deoradhaibh gan cheas, Bionn túirling lucht siubhail 'na ndúntaibh is marcradh Trúip agus ughdair go fiúntach dá nglacadh i gcion, Fairsinge bheathadh go fleadhaideach fáilteach, Is níor bh'annamh 'na n-árus arrachtach sean
Ar éigsibh an Ghleanna mo theastas sin scríobhtha, Is glacaid go cruinn gach poinnte dem stair, Is éifeachtach blasta do labhair an tí seo Thug barra chum tighis do shaoithibh na sean; A Uí Éigearta, is léan liom nár éistis go ngearrfainn-se Féithleacha an tséithligh do léanuigh go masluightheach Gaisce 'gus rabairne clanna na ndéaghthrach; Is tarcuisne 'on dáimh é d'áireamh 'na measc
Seo an t-adhbhar fá deara n-ar ghreannuigh an lionnsca Gaige gan mhúineadh, púdarlach leamh Tar ghasraidh fearachon gcalma gcongantach, Threascarthach thrúipeach thúrnach i dtreas, Is léir gur tré éadtromacht céille 'gus mearbhall, Bhí an t-éagan ag straereacht ón gcéile do snaidhmeadh leis, A ghalar ó thuigim, tocht buile 'gus éada, Ní chuirim-se spéis 'na bhréithribh gan bhlas
Ná beartadh lucht gliogair le huireasbaidh céille, Is tuigidh má ghnéid gur baothacht a mheas Go mb'eagal liom cumas na cuisleann do shaoras, Is mise i neamh-spéis ag aon fhile theas, Acht a shár-fhios atá agam, 's ní náireach liom d'aithris, Mo ghráin-se ciodh d'fhás ar bhar n-arrachtach seanduine, Gur bhfreagarthach dronga den fhoirinn seo d'ársuigh, I n-iomaidh gach táin i dtabhairne 's i dteach
A Uí Scanaill, glac meanma, is seasaimh go dána, Is leanfad-sa an t-ár it' pháirt ar an sean Dá ngreadadh, dá gcartadh, dá ngearradh, is dá gcárnadh I labharthaibh deárscna táithte go ceart; Claoidhfead-sa dícheall na buidhne do labhair leat 'San gcuibhreach so mhaoidh ort gach straoille bheith ceangailte, Thug gradam neamh-bhlasta 'na rannaibh don arracht Airgthe smáilceach ársa, do mheath
Mo theagasc má ghlacann an aicme thug bárr Tar fearachoin Fáil don arrachtach sean, Casfaidh gach glagaire is racaire ráflach, Ba dhamaint dá rádhainn gur fáidhe, ní headh, Na bréithre gan éifeacht do scéitheadar go halpusach Ag créim-ghearradh saor-fhlaith le béithibh nár ceangladh, Nó canfad-sa aiste is ní stadfad go bhfágfad Scriosta na chnámha ag an ngráscar gan mheas
Mo dhéara-sa d'abaidh sliocht Chaisil ba ghnáthach Fá ghradam le spás, dá gcáthadh as a gceart Ag méith-bhrocaibh masluighthe malluighthe Mhártain Aicme ná grádhann an Pápa ná a reacht; Is céile cheart Éibhir, ciodh léanmhar le n-aithris, 'Na straere bhocht chéasta d'éis éirligh na n-alla-chon; Bearta badh chirte bheith fuinte aca i ndánta 'Ná mioscais ag fás idir cháirdibh tré shean
Ní'l ceamalach cuinionnach cuirreacach cíor-dhubh Cuirpthe cinnte cinnseolach sean Meabhalach muiniceach mustarach maoidhteach N-ar imthigh an bhrígh as choidhche gan phreab, Do thráchtfadh ar thóstal comórtais le fearachoin Áilne gan pósadh ná scólfainn an leathar de, Eatortha i bhfuirm bheith coinghioll ná scaoilfear, Gliogar ní mhaoidhim, acht fírinne cheart
Ní taise d'aon ghliogaire fileadh do mhaoidhfeadh Cumas na buidhne críonna so mheath, Aicme le daille ná feiceann aon spíce, Ó uireasbaidh scíthe ag coimhdeacht a mban; Ar shéadaibh na hÉireann ní thréigfeadh an sean-duine Aodhaireacht a chéile tré éad leis na fearachoin
lacuna de 2 líne Má theagmhuigheann aca mar cheapadar suadha, Rachmas is buaidh, ciodh luaidhteachas leamh, Fairsinge bheathadh, ba, leastair is cruacha, Eachra ghruagach, suaimhneas is rath, Is saothrach í an réilteann ag léigean gach airceadail d'fheadann ó'n séithleach chum riceanna an ragairne
lacuna de 2 líne Cois Fleasca, mar thuigim, ní'l file ná fáidh Do b'ursa chum prás do tháthadh le ceart, Ní'l taitheac 'na bhfriotail 's ní'l fuinneamh 'na ndán, Tá cuisle na dáimhe tráighte aca, is feas, An tráth d'iomchraid gan cunntas gach cúil-ghearradh tarcuisneach Thug trú Bhaile Mhúirne dá ndúthaigh go masluightheach, Is mar phearsain den fhuirinn do chluichfeadh an búr Le cumann do b'umhal mo liúgh-sa 'na measc
37
- EASMAILT IS ÁR
(Eascaine ar Cháit Ní Laoghaire do chongaibh a stocaidhe uaidh mar gheall ar thuistiún) Easmailt is ár gach lá ort go dúbalta, Galar is smáilc it lár gan dúil i sult, Nár mhairir um Cháisc, an tráth go dlúth 'na bhfuil Mo stocaidhe it mhála i n-áit tuistiúin agat
Eascaine an Phápa it dheághaidh go dúthrachtach, Gan cheannas, gan áird, ar fán gan cumhdach fir, Go bhfaicead-sa lá thú i ngábhadh, 's ní dubhach liom soin I ngalar an bháis, gan fagháil ar phiúnt den digh
Gorta 'gus pláigh fá chlár dot dhlúith-threascairt, Gan ola roimh bás ná gáir ós cionn do chuirp, Gan sailm ná páis dá rádh ort ná urnaighthe, Ná golfairt ag mnáibh it dheághaidh le fonn go fliuch
Mo mhallacht it dheághaidh, a Cháit, go dúlaighthe Go leanaidh det chnámha, is gach smáilc go dlúth fairis, Nár fhaicir do pháiste ar bhán ag súgradh Acht it chamarthach áir, go bráth, gan chlú, gan sliocht
Ní'l file ná fáidh i gClár Luirc Mumhan ná fuil Ag labhairt im páirt, 's is nár a gcúis, dar liom, Scriosfad gan tlás le fánaidh an clúmh cas mion, 'S an leathar det chnámhaibh, is ca feárr tuistiún 'ná soin
Breacfad do cháil i dtráth don dúthaigh anois, Gurab airgtheach smáil thug náire 'on chúige thú Is masla tar bhárr do mhnáibh na dtriúch fairis Is an fhaid mhairfir-se, a Cháit, díth shláinte chughat 'na rith
Ní'l mascalach mhnámhail chráibhtheach chiuin tais suilt, Ná ainnir dheas bhláth is álainn gnúis is drioch, Ó Ghaillimh na mbárca lán go ciumhasaibh Tuirc, Ná glacfadh mo lámh i ndáil tuistiuin acht tú
Easbaidh de ghnáth dhot chrádh 's dhot thúrnadh againn, Is fochall an bháis ót lár nár múscailtear, Aineamh gach lá ort is gráin ag Úird an chirt, Go hanacrach cráidhte cásmhar cúmhach, gan chion
Masla tar mhnáibh go bhfághair-se, a ghnúis gan sult, 'S go mbristear do gheága i mbeárnain chumhang 'san tsioc; Go bhfaicead-sa gárlach gránna it chlúid agat Gan a athair le fagháil go bráth ná cunntas ionn
A Mhic Muire na ngrás, fuair páis is sciuirsear chrois, Is d'fhulaing it dheárnain táirrnge dlúth do chur
Gan stoca deas bláth, a Cháit, ó fhúigis me, Nár fhillir-se slán faiot bhárr don dúthaigh anoir
Mallacht na mallacht dot threascairt fá channtladh anois, Oirbhire, aithis is eascaine cheall is chluig, Go bhfeiceadh do sheanachruit marbh go fann gan smig, Gan duine dot fhaire ná folach do bhall agat
Mallacht gach sagairt ó Ghaillimh go Leamhain na sruth, Do thuitim it bhaitheas 's go scaipidh do mheabhair mar sin, Go stolltar le cataibh do chreatlach crannda dubh, 'Sis miste na cealla nár cailleadh i n-am cheart thu
Dainid is léan gan bhréag is tubaist 'na bhun, Ana-bhroid péine go daor is galar it chruit, A Cháit Ní Laoghaire, dh'éimhigh mise go tur Is d'imthigh i gcéin, is let ré nár fhillir anoir
38
A CHUMAINN TÁR CHÉAD
(Freagra Eoghain Uí Shúilleabháin ar Eoghan Mac Cárrtha an bhéil bhinn i dtaobh mná áirithe - 23 M 14, 12 F 45) A chumainn tár chéad dá dtugas-sa géill Is taitneamh le haonchorp díoghrais, Do bheartas do scéal i dtaitheac 's i réim I bhfuirm 's i n-éifeacht laoidhthe, Is tapa do léigheas gach aiste 'gus téics Dár chanais-se féin it laoidhthibh Ag tagairt do bhé na gcarnfholt ngéar Is 'á mealladh le bréithre mílse
Do ranna gan bhéim is binne liom féin 'Ná spreagadh na méar ar chaoinchruit, 'S do scaipeadh gach péin ó dhaingean mo chléibh Ó dhearcas do shaothar gaoise, Ag breacadh do scéil i gan fhios don tsaoghal Mar chanann gach n-aon det shlighe-se, Is taitneann liom d'éis a cathuighthe ghéir Go n-admhair saor bheith dílis
Machtnaimh gur baoth na bearta le léigheamh I starthaibh tar éis a scríobhtha, Gur shearg do ghné le taitneamh dá scéimh Is ná scaipfeadh an saoghal do dhaor-bhruid, Ní'l ain imh ní'l éacht ní'l peannaid ní'l péin I bhfearannaibh Éilge shíolruigh Nach ainnir dheas shéimh do thosnuigh é, Mar cantar i ndréachtaibh draoithe
Beartuigh duit féin mar cailleadh an laoch Do smachtuigh an saoghal timcheall, Ba thaca ag mac Éason calma tréan Le gaisce don Ghréig thug flíos leis, Is ghairm an bhé tais gheanamhail shéimh Ó ifreann fé mar scríobhtar, Gur cealgadh le clé-chlis malluighthe a chéile I ganfhios thug léine nimhe dhó
Is iomdha sin laoch mear cumasach tréan d'fhuil bhuirb na nGaedheal do dísceadh, Thuit Murchadh is Aonghus, Conall is na céadta Bile nár staon i gcoimheascar, Ursa na Gréige, curadh na Trae thoir, Cú Chulainn le bé do críochnadh, Is nach mairg don té na bearta so léigh A chumann tár éis do mhnaoi thug
Is fada bheidh scélta 'á n-aithris i ndréacht Go feasach ar laochas Naoise Le taitneamh do scéimh-chruth gheanamhail Dhéirdre Cailleadh i n-éacht na Craoibhe
Dá ndeascaibh tá Gaedhil go heasbaidhtheach faon Fá tharcuisne daor ag daoithe Atá i gceannas fá réim le sealad, mo léan, I bhfearannaibh saora ár sinnsir
Teagasc má's léir go nglacfair ó aon Do crochadh san chéird le díoghrais, Ná ceangail-se léi ná tagair a dhéanamh, Faire, ní hé budh chuibhe dhuit; Má mheallais an bhé le bladhaireacht béil Is dot cheastaibh gur réidhis dá dhruim sin, Ó cheaduigh Mac Dé dhí eagnadh is éifeacht, Fuilingeadh féin a gníomhartha
39
- AINDEISE AN TSAOGHAIL
File éigin: "Aindeise an tsaoghail go ndeánaidh díom-sa spreas, Má fheadar i nÉirinn cé aca díobh mo leas, Ainnir dheas shéimh na gcraobh-fholt gcíortha gcas, Nó aimid gan chéill go mbéith aici caoirigh is ba " FREAGRA EOGHAIN UÍ SHÚILLEABHÁIN: Atá eadtortha araon an méid seo chím-se is feas, Go mb'fhearra liom bé na gcraobh-fholt gcíortha gcas, Ar leabaidh lem thaobh nó ar aonach taoibh liom seal 'Ná baile is leath hÉireann 's a mbéith le sraoille leamh
An bhean ba mhéinn liom féinidh maoidhfead leat: Bean shúgach thréitheach chaomhna chaoin tais cheart, Bean gan chlaon, gan scléip, gan phuimp, gan chleas, Is pé méid a spré ní ghlaodhfainn choidhche a leath
Ná mealladh tú tréad ar shléibh ná draoidhreacht ban, Ná airgead claon le caolbhach cruinn i gceairt; Beidh an cheannann go tréith, an mhaol, an bhuidhe 's an bhreac, Sin imthighthe an spré 's an léibis sníomhtha leat
Mo theagasc má ghlacair, bíodh agat, is cuimhnigh fós A liacht fear tapaidh do treascradh claoidhte i ngleoidh, An t-éan bhéas agat i dtaiscidh 's fá dhíon it dhóid Ná tréig ar amhail atá ar bharra na craoibhe 'ot dheoin
Ná tarcuisnigh caraid tar charaid má bhíd gan stór, Seachain lucht bladair, ciodh leanbhach bhíd i gclódh; Féach, tabhair th'aire, is machtnaimh an tslighe 'na ngeobhair Gach duine do bhrathfair gan chealg, treabh díreach dóibh
40
SIN AGAIBH MO THEASTAS
(Fonn: "An Cropi")
Sin agaibh mo theastas ar bheathaidh gach réice, Ciodh fada mé ag géilleadh le seachmall dá nós, Go bastalach, bealuighthe, ag bladar le béithibh Na gcarn-fholt réidh, 'gus 'á mealladh lem póig; I gan-fhios ag breacadh gach aiste le héifeacht, I labharthaibh séimhe ba thaitneamhach leo, Tré a dtagaid go tapa chum peacaidh do dhéanamh, Ciodh theagascaid cléire go mb'fheárr leigean dóibh
Níor bh'annamh mé sealad 'san tabhairne traochta, Idir scata geal-bhéithe le carrbhas óil, Teagasc na n-aithreach n-aitheantach naomhtha, Ní thagadh im bréithribh acht magadh 'gus móid; A nglacainn de rachmas ó'n tseachtmhain go chéile, Do scaipinn gan séanadh idir aicme lucht ceoil, Bhíodh meanma ar m'aigne is aiteas, dá n-éisteacht, Is ní chreidfinn ó aoinne go mb'fheárr leigean dóibh
Ní'l cathair ná baile ná calaith i nÉirinn Nár chaitheas-sa tréimhse ann ag mealladh ban óg; 'San ainnir go tapa dom chleasaibh ná géilleadh Do shladainn a héifeacht le spalpadh na móid; Níor pheacadh liom masladh do thabhairt do chéithlinn I gceangal na cléire bheadh snaidhmighthe ló, Is do theagasc an easpuig ba bheannuighthe téacsa Bí dearbh ná géillfinn go mb'fheárr leigean dóibh
Do leanas na bearta so, sealad, go séanmhar, 'S i dtabhairne ar bhéithibh do scaipinn mo stór, Is m'ainm dá ghairm i leabhar an éilimh, Níor bh'annamh nuair ghlaodhainn a gcuid beath-uisce ar scór, Ba chathach mé ar maidin ag machtnamh gur baoth-bheart Dom shamhail-se d'éagan mo thairbhe d'ól; Bhíodh m'aigne ag caismirt, is do mheasainn a séanadh, Go gcreidinn ar éigean nár bh'fheárr leigean dóibh
Is deimhin go dtigeadh ar buile 'na dhéidh sin Gach nduine aca ag éileamh, 'sa bhille 'na dhóid, Is tugaid na mionna go gcuirfid mé i ngéibhinn, Ciodh singil droch-éadaigh mé ar uireasbaidh stóir, Ní'l fionna-bhean mhiochair den fhuirinn seo léanuigh Mo chiste, le géilleadh dá bhfriotalaibh spóirt, Ná briseann fá scige go scigeamhail scléipeach, Annsoin tuigim, ciodh déidheanach, go mb'fheárr leigean dóibh
An uair thigeann an laige, agus druideann an t-aos liom, Mé ar uireasbaidh an éadaigh, is chaillim mo threoir, Bíonn pairthis chreathach gach maidean im ghéagaibh, Ní blasta mo bhréithre is ní'l taitheac im ghlór; Is searbh an aiste liom labhairt ar chéithlinn, Tigh an tabhairne séanaim ionar chaitheas mo stór, Dearbhaim, adamhaim feasta, 'gus géillim Gur damanta an chéird í, is go mb'fheárr leigean dóibh
Glacadh gach faraire fearamhail saordha, Do charann na béithe, is do leanann an t-ól, Mo theagasc-sa, feasta, go gasta le chéile, Is ní h-eagal bheith aosmhar dó i n-easbaidh go deó; Snaidhmeadh le mascalaigh mhaiseamhail mhaordha Bhéas carthannach caomhna modhamhail leanbhach sóghach, Seachnadh dramanna is caismirt ar aonach, Is creideadh ó aoinne go mb'fheárr leigean dóibh
Carrbhas dramanna beathuisce is daorpunch, Bheith ag bladar 'na dhéidh sin le mascalaigh óig, Scata aca mhealladh is le cleasaibh a séanadh 'S a malairt chum scléipe do tharraing go nódh; Aiste do cheapadh faoi thearmann éigse Agus caismirt ar aonach tré mhearbhall óil, Seo reachta le rabairne leanann gach réice, Dá mbearta so géillim is ní feárr leigean dóibh
41
- GACH TEINNEAS IS GALAR
Gach teinneas is galar is mairg is cáim is créim I n-eibir an pheacaidh n-ar theagmhuig sliocht Ádhaimh is Éibh, Ní cheilim tar ghalar mar aithrisid fáidhe is cléir Gur meisce an peacadh is measa dár sháruigh aon
Meisce do mheallann a rachmus ó ráib gann bhéim 'S do bheir é i n'aimid gan taimid amháin dá chéill, I ndoimhneas an pheacaidh má thagann an bás 'na ghaor, Ceilfear na flaithis ar a anam go bráth is baoghal
Meisce go dearbh, seo an peacadh lé ráidhtear craos 'S do bheireann chum tailimh go tapa gach sáirfhear tréan, Roinnid dá dheascaibh mar charaid le Sátan claon, Is creideamh na n-Aspal go seachnaid láithreach é
Ar meisce nuair theagmhann pearsa ba fáithghlic téics Ní leigeann air aiteas ná eagnacht ráidhte séimh, Tig leithead 'na theangain ag aithris gach pláis go baoth, Gan ceileatrom spalpfaidh na leabhair is Páis Mhic Dé
Meisce agus ragairne tharraingeas táinte i bpléidhe, I n-iomaidh 's i bhfearg, 'na lasair 'dir cháirdibh cléibh, Ag deifir 's ag caismirt le caraid dá ghrádhmhaire é Go dtuitfid san aithinne is eagal ó ghrásaibh Dé
Ní deirim gur masla do fhlathaibh dá árdacht réim Meisce do ghlacadh de dheascaibh na gcárt do ghlaodhach, Ar meisce níor bh'annamh gach seabhac de rás na nGaedheal 'S gur le meisce 's le ragairne chaitheadar bláth a saoghail
42
CÉAD SLÁN CHUM GACH RIGH-FHIR
Céad slán chum gach rígh-fhir Bheadh páirteach dom shlighidh-se, I dtigh tabhairne do shuidhfeadh Le hinntinn ag ól, Do thráighfeadh na fíonta, Gan ghráscar gan bhruigheanta, 'S i mbárach dá dhruim sin Ná goillfeadh air brón; Mar ní mise an "boc seó" Do chruinneas an t-ór Dá bhailiughadh go fíor-bhocht Is daoine eile dá ól
Bíonn báthlach le cinnteacht Ag fagháil cámais ar shaoithibh I dtigh tabhairne do shuidhfeadh Le hinntinn ag ól; Is tláith bheidh an bhuidhean úd, 'S is fánach a gcríocha, Is scaipfidh na mílte Go cruinn a gcuid stóir; Nuair sínfear é ar bórd, Is gan tuinnte ar a thóin, Bíonn a bhean súd 'gá chaoineadh Le laoidhthibh gan chóir: "Ná trácht ar na gníomharthaibh Rinn Páris na Traoi thoir, Ná Iáson do shíolchaidh Tar taoid leis an tseoid, Laochradh na Craoibhe, Ná an té sin do chlaoidh Tailc, Ná Saesar chuir cíos ar Na taoisigh go leor; Ó do thiubhrfainn-se an Mhóin, Is gach críoch eile dá shórt, Is gach acra bhí aige É thabhairt chugham-sa beo
"Mo chás, is tú an sceimhle Ar chlárachaibh sínte, Is go bráth bead dot' chaoineadh Go dtighidh ar mo ghlór; Dar lámha mo shinnsear, Is bheith láithreach le síneadh, Do b'fheárr liom arís tú 'Ná mílte den ór, Ní íosfaidh mé seoid, Is ní'l suim 'gam i ngnó, Is ní fhágfaidh mé an chill seo, Ó
mo mhaoineach go deo
"A cháirde mo chroidhe istigh, Tigidh láithreach im thimcheall, Ní fhágfaidh mé tuinnte ar Aon taoibh díom gan stróic; Ní stánfad den scríb sin Go mbádhfar 'san Laoi mé, Is go bráth bead 'á chaoineadh, Mo chaoin-fhear dar ndóigh " Budh roimhe leat gach deoir Bheadh anuas le n-a sróin, Is í ag bagairt go híseal Ar chríochaibh fir óig
43
- NI HIAD LEADHBA THAIDHG
Ní hiad leadhba Thaidhg do b'eol duit, Ná Dáith dá mbeadh gríosáil ba mhó aige, Ná Pilib ná fuaighfeadh gan tuairim órlaigh Idir dhá ghreim go foillseach ródach
Ba bheag an iongnadh, is duit ba chóra, Is agat-sa bhí cumas ar chuma na mbróg so, Trinnsiuir beárrtha is clár de shórt ghlan, Guaire tuirc anoir ó Phóland
Ceap fuinnse nár maoidheadh i bhFódla Do thug a shinnsear ón Hispóin mhóir leo Scian cham uilleannach dhioscas go ró-ghlan Is fuigheall béime ní théidheann den tseoid sin
An meanaithe ba chaoile san Roinn Eoraip Do thug Bulcán do Sheán 'na dhóid ghil An uair do mhair Niall nó Brian na Bóirmhe, Conn na gcath is Art is Eoghan
Is cuimhin liom gur pheidhre den tsórt so, Do bhíodh ar Fhionn mac Cumhaill i gcomhrac; Diarmaid i ngliadhthaibh nár tóirneadh Is Oscar fear cabharthach Ghoill mhic Móirne
Is é Seán Púirliom plúr na bhfear gcaoin bhfial Do thug bróg chaol chumhra chugham-sa na lascaidhe ndian, Sáith aon diuic nó prionnsa dár mhair díobh riamh, Uachtar úr is bonn ná caithfidhe bliadhain
44
- I SCREATHAN AN CHEOIGH
I Screathan an cheoigh do casadh im threoir A d'iarraidh bróg, gan gó, do bhíos An fhinne-bhean óg ba mhaiseamhail clódh, 'San mhacha fé bhrón ag tóch na tuighe Margadh Monday, margadh Monday, Margadh Monday, an Sparán Buidhe; Margadh Monday, cailleadh go dona é, Is mise ar a thuairisc ag gol go fuidheach
Do b'fheárr liom coróinn do chaitheamh i dtigh an óil 'Ná an sparán órdha chailleas araoir, Aisce 'gus comhartha fuaras ó óig-fhear Do chasadh a thón ar cheol 'san ríl
Margadh Monday, margadh Monday, etc
A Bhrianaigh shúgaigh chiallmhair mhúinte Riaraigh chúrsaigh fhlúirsigh ghrinn, Is mian 's is fonn liom triall it chomhnadh Go bhféachaimís cúrsa an Sparáin Bhuidhe
Margadh Monday, margadh Monday
Bhí sé ag Óibhid ba chruinn 'san chómhaireamh, Is sealad ag Hómer le h-ór do scríobhadh, Ag Maol na mBó leis, ghabh bean fhir phósta, Dá dhruim gur seoladh tóir tar tuinn
Margadh Monday, margadh Monday, etc
Bhí sé ag Dído, 'na hucht mar thaidhbhse, An bhruinneall bhreideach do dheighil ón mbuidhin; Bhí sé ag Diana - Ó do b'í an cladhaire í
Dá dhruim gur aidhneadh maidhm 'san choill
Margadh Monday, margadh Monday, etc
Bhí sé ag Diarmaid, an laoch nár liarthadh, Fúigeadh 'san bhfiadhach é i ndiaidh muic' neimhe; Rinn' sé Iatach do leigheas ó phiasta Do ghabhadh leastiar de le braon ón linn
Margadh Monday, margadh Monday, etc
Ba ró-bhreágh an áis é ag Cearbhall Ua Dálaigh Do ghníodh meadar is bráca, is bád don Rígh, Cannaidhe den stán, 's an baraille lán, Is mhealladh na mná le comhrádh grinn
Margadh Monday, margadh Monday, etc
Do-ghníodh Cearbhall láinnidhe is spealla do bheárrfadh, Taisteal is cárda, tál is claidheamh, Arm chum lámhaighthe, 's uatcheanna bhásta, Agus tairngidhe do mhnáibh na gcocán mbuidhe
Margadh Monday, margadh Monday, etc
Ba ró-bhreágh an tseoid é 'san Arc ag Nóe Ag snámh go cródha ar bhórd gach tuinn, Lán do shórtaibh, ar bhárr na bóchna, 'S i dtalamh gan cheo do sheol sé tír
Margadh Monday, margadh Monday, etc
Bhí sé ag Iáson seal cois trágha amuigh, Ba mhaith an áis é - níor bh'fheárr an flíos Tréimhse ag Páiris do mhnaoi Mhenelaus, Dá dhruim gur tháinig ár na Traoi, Margadh Monday, margadh Monday, etc
Do b'árd é a chúrsa ar lár na dtonnta Ag an gCeannaighe Fionn mar stiuir 'na luing; Bhí sé ag Dúnlaing, faoi bhrat húda, Ag gearradh lúitheach le sciuirse claidhimh
Margadh Monday, margadh Monday, etc
Bhí sé ag Clíodhna, ag taisteal na h-oidhche I mbarraille an fhíona, 's na daoine i suan; Bhí sé ag Aoife chuir geasa ar Chlainn Lir Do caitheadh ar linn na Maoile Ruaidhe
Margadh Monday, margadh Monday, etc
Bhí sé ag Déirdre sealad i nÉirinn, N-ar cailleadh na tréin-fhir léi 'san mbruighin; Ag Samson millteach, do bearradh le cladhaireacht, 'S ag Baccus do-gheibheadh le roinnt an fíon
Margadh Monday, margadh Monday, etc
Ag an Amadán Mór i bhfarradh mná an Ghruagaigh Ba charaid an uair sin an Sparán Buidhe; Ag Macha Muing-ruaidh, nár mheathta 'san mbualadh Ar mhachaire an tsluaigh faoi chrú na gclaidheamh
Margadh Monday, margadh Monday, etc
Ba mhaith an áis é ag Fortunátus, Do chuireadh a lámh go dána ann síos Chum ór buidhe is pláta do bhronnadh ar bhábaibh, 'S níor bh'fholamh go bráth é, acht lán go snaidhm
Margadh Monday, margadh Monday, etc
Chonnaic mé i nde é, chonnaic mé aréir é, I mBaile Mhistéala, ag trághadh na díghe: Mná peidléiridhe is mná tuinncéiridhe, Is gach uile léim aca 'san tSúisín Bhuidhe
Margadh Monday, margadh Monday, Margadh Monday, an Sparán Buidhe, Margadh Monday, after Sunday, Margadh an Luain do chráidh mo chroidhe
V
- CAOINTE
45
- IS FÍOR TRÍOM AISLING
(Iarghnó ar bhás an Athar Conchubhar ua hArragáin
sagart binn-bhriathrach beacht-mhúinte cráibhtheach caomhna coisrigthe diadha déirceach deagh-shomplach fáthach fiosach fíor-eolach grianach greidhineach glé-mhianach líomhtha léigheanta lán-taidhbhseach measardha méinneamhail mór-chroidheach niata nósmhar neamh-iomarcach pionnsamhail páirteach pribhiléideach ríoghdha rathmhar réim-dhíreach séimh soilbhir síothchánta triathach tréitheamhail trom-chónáigh noch d'éag i nDomhnach Mór an t-aonmhadh lá déag ós cionn 20 do Ianuair, 1773)
Is fíor tríom aisling gur feasadh aréir dham Nídh chuir sealad mé ar mearbhall céille, Gur theasc an bás, gan spás le gaethibh, Polla is flaith de shleachtaibh Éibhir
Bíodhgaim suas, monuar, níor léir dam Cia an seabhach do thuit tré nimh 'na shlaoda
Go gcuala i ngleann cois abhann im thaobh-sa, Caoin-ghol mná go cráidhte 'na haonar
Is éascaidh ritheas gan iorradh, gan éadach, Fá dhéin an ghuil dar liom ba fhraochda; Do dhearcas sídh-bhean íogmhar aerdha Ar bhruach na Laoi is í ag caoi na mbraonta
A basa dá sníomh, is dlaoithe a céibhe Dá stathadh aici anuas le guais dá bpréamhaibh, Tuile deor tar fóir dá dtaoscadh, Osnadh is áladh ar lár a cléibhe
Ba ghreanta a gnaoi, ba mhíonla a héadan, Ba gheárr a braoithe suidhte ar réalt-dhearc, Ba lonnrach lile tré luisne na gcaora Ag caismirt 'na gruaidh, is gan luadh cia ghéillfeadh
Do thóg a ceann cér channtlach céasta, Is d'amhairc mise bhí ag druidim 's ag téarnamh, Fá n-a dáil an tráth soin, 's d'éirigh, Is measann gluaiseacht uaim faoi néaltaibh
Gur fhiafruigheas di, den ghuth mar fhéadas, Fáth a cumhadh is cúis a géar-ghuil, d'fhreagair dúinn go búch le séimhe: "Is follas gur duine thú ar uireasbaidh céille, An tráth nach feas duit leagadh an phéarla Ón bhFrainnc thug clú go triúchaibh Éireann, Conchubhar ua hArragáin, sagart grádhach béasach, Do cailleadh anocht, ciodh docht an méala " Fochtaim a hainm go tapaidh den réilteann; Mise Clíodhna, ar sí, ón Léith-chraig; Cráidhteacht chughat-sa, adubhart, a mhéirdreach, Créad ná stracann thú it bhallaibh ó chéile: An tráth n-ar fhuilingis ursa na cléire, Is comhla dín na díodhachta naomhtha, Bhí i réim 's i ngradam fá thearmann tréimhse Do leagadh gan mhaidhm ná feidhm-chath laochda
Adubhairt an ainnir, dom fhreagairt, let shaor-chead, Coisc dem ghearradh go n-aithrisfead scéal duit Is, d'éis mo thurais, má thuigir gur daor me, Déan do thoil is stoill mo ghéaga
An tan do buaileadh cuan na féile Do chorruigh, do bhíodhg, do líon-rith m'aedha ionnam Níor fhágas bruidhean ná sídh-lios aerach, Ráth ná beanna ó Ghaillimh go Béarra, Nár thugas cuaird is luath-thuras éadtrom, Sidhe go rathmhar, is amus go héascaidh, Is sluagh gach beanna fá armaibh taobh liom I gcómhair chabharta ó dheartaibh an éaga; Níor stadas dem ráig go dtáinig naomh-ghuth Chugham trím scím le díoghrais scéalta, Nár bh'fhuláir dó freagairt go flaitheas dá chéile, Is gur gheárr Átrops snáith a shaoghail
Iar gclos dúinn go dtáinig dát a laethe, 'S go ndearna Clíodhna a dícheall saortha air, d'éis mhathimh don bháib, ár ngáir le chéile, Do chuir a thásc tré Chlár Luirc Éibhir
Uaill is gáir is crádh-ghol éigneach, Gruaim is glámh is lán-tocht éighmhe, Greadadh bas is stracadh céibhe, Brón is caoi go cíocrach céasta, Dá srathadh spás ón Máig go Léith-chloich, Is ón Laoi ghil go himeall Léan-loch, An bocht 's an nocht go docht fá'n méala Tré theascadh an bhile ceann urraidh na cléire
Tá geoin is gártha i gClár Luirc Éibhir, Caoi na mbruinneall sioscaidhthe séimhe, Iachach dhoilbh is golfairt ban aosta, I ndiaidh an fhlatha so teascadh go déidheannach
Níor bh'iongnadh liom an tSiuir dá ngéimeadh, Abhainn Dá Lua 's an Chuanach chraosach, An Fhéil 's an Bhríd 's an Fhuinseann fhéarmhar, Is gleann Abhann Bige dá gcluinim tar aon-tsruth
Caoi na mban is greadadh na gcéad-fhear, Uaill-ghuth báb a ngearán 's a ngéar-ghol Níor lacht mo dhearc, ciodh feas gur déarach Doilbh duairc do chuaidh an scéal dam
Go gcuala caoil-scread caointeach céasta Cathach cráidhte cásmhar fraochda Na mná 'na leanbh do dhalta na héigse Thug sugh a brollaigh gan choigilt 's a saor-lacht
Ar gcloistin na ngártha ngáibhtheach géar-ghuil Coitcheann, le fíoch, ón dtír go chéile, Tig saor-shruth caoi-ghuil síos lem chaomh-dhreach, Cnead is osnadh go socair im thaoibh dheis
I ndiaid an churaidh ba chomairc dá thréadaibh, Le comhairle chaoin dá ndíon ar fhaolchoin, I gcéill ba chosmhail le Solamh gan séanadh, Is gach téics dá gcanadh dá tharraing as Naomh-script
Bláth-ghas buidheanmhar bríoghmhar béasach, Carthannach cáilmhear cráibhtheach caomhna, Duineata diadha dian-cheart déarcach Flaitheamhail fáilteach fálach féastach; Grian-fhlaith gaoiseach gníomh-ghlan Gaedhealach, Lasamhail lonnrach leomhanta léidmheach, Measardha míonla mín-tais maordha, Neartmhar i ngníomharthaibh naoidheanda naomhtha
Plannda oirdheirc, polla 'gus péarla, Rathmhar i riaghail, rianach, réim-cheart, Soinneanda stuamdha suaimhneach séimh-dhreach, Taitneamhach tiathach siansach téacsach
Réilteann solais, is eochair na ndaor-cheast, Céir na n-ollamh, is tobar na héifeacht, Féinics forusta, soithimh gan staonadh, Déas gan choigilt, is polla gan chlaochladh; Ré gan daoilcheas teimheal ná éiclips, Riaghluidhe cáidh i gcásaibh léigheanta, Scéaluidhe suairc is suadh nár aontuigh, Céim tar cheart ná samhail chlaonta; Saoi do mheabhruigh eagar is éifeacht Eagnadh is iúl i bponncaibh dréachta, Laidean is díodhacht, Gaoidhilge is daonnacht, Cneastacht le cuimhne is mílseacht Bhéarla
Flaith do bhoicht do choisceadh géibheann, Scaoilteoir ceasa do lagaibh le daonnacht, Órdaidhe diadha, liaigh na ndaor-bheart, Is diadhaire daingean an anma ar dhaor-bhruid
Easna den cheap nár mheath a phréamha, Géag den bhile tá bileamhail craobh-ghlas, Plannda caoin den fhíodh nár chlaochluigh Duille ná dreach go gearradh a shaoghail
Rós gan teimheal is ursa na cléire, Grian gan smúit ná dubhchan éiclips, Réilteann eolais óg is aosta Is naomh mar Eoin i gclódh 's i gcéimibh
Tobar gan trághadh bhí lán de dhaonnacht, Peadar i ngníomh is Maois i dtréithibh, Ní'l acht cumha i dtriúchaibh Éibhir, Ó teascadh go hóg é i bhflós a shaoghail
Taca mar Phól ba chomhairleach tréada, Mar Eoin do bhaist an Mac do céasadh, Mar Naomh Lúc do scrúdadh na naomh-téics, Nó mar Phádraig, fáidh na hÉireann
Comairce an chreidimh gan teibeadh do shaothruigh, Eochair na bhflaitheas ón Arad-mhac éachtach, Taca mar Philib ba thuigseanach téacsa, Is do chaill a theanga tré theagasc na naomh-cheacht
Ughdar ársa i gcás nár aosuigh Tré iomarca tuigsiona i dtuisibh na héigse, Seanchuidhe suairc is suadh na saor-bheart, Is ceap-rí cáidh do dhámhaibh dréachta
Tuigseach dáin tar bhárdaibh daor-cheast Dá fheabhas le fagháil i n-áitreabh Fhéidhlim, Do chuireadh le slacht 'na gceart gach Gaedheal-treabh I mBanba ghluais anuas ó Éibhear
Flaith gan mheang gan cham gan chlaonbheart Gan ghangaid gan phuimp gan teimheal ná éalaing Acht modhamhlacht mhín is mílseacht bhréithre, Féile shíor is aoidheacht gan éaradh
Níor bh'iongnadh an líog ag maoidheamh le géim-ghuth A haiteas 's a gean tré shearc go scléipeach, Ó taisceadh fúithe, cúis mo dhéara
An cholann 'na raibh gach maith dár léigheas-sa
Ní'l báb ghlan-ghruadhach ná cuairsce aerach, I gcill, i gcarcair, i gcathair, ná i maol-lios, Ó chuan Fionn-trágha go tráigh Locha Éirne, Nach clos a ngáir 's a ngláimh tré an éacht so
Do scread Badhbh gan mheidhir san Léith-chloich, Do mhúscail suas gach buadhach-bhean aerdha
Ar gcloistin gháir a crádh-ghuil éignigh Do dhruideas spás i ndáil na béithe
d'fhiosras dí, is í ag sileadh deara, Cár ghabh suim ban chaointe Éireann
d'fhreagair dam go doilbh fraochda, Tá an t-éacht ró-obann le cloistin, ciodh méala
Níor bh'fada dúinn fá smúit 'n ár n-aonar, Gur gháir scaoith go caointeach taobh linn Aoibhill Chraige 's a scata ban aerdha, Madhlion Ealla is ceann beanna-chnuic Gréine, Bainríoghan bruidhne Craoibhe an éirligh, Bean sidhe sinsear cloinn Mhic Shéamais, Mis inghean Dáire, Gráinne is féile Cura calmaidhe, cailleadh le claon-bhirt
A n-áireamh súd dar liom ní fhéadfainn, Acht tháinig chugainn gach bruinneall baoth-ghein, Ó thaoibh Chnuic Loinge go himeallaibh Béarra, Ag caoineadh an tsagairt bhí geanmnach tréitheach, Ag lachtadh a ndearc i bhfarradh a chéilé Go pras ag caoi 's ag sníomh a gcaol-bhas Iad-san uile 'gus mise 'san méala, Tré bhás Chonchubhair chruthamhail léigheanta
Beartaid lucht eoluis fós is léighte Réime ríomhtha, rioghradh is réacsa, Gur eascair an flaith de cheap na Saesar Do riaghluigh sealad i dTeamhar na dtréan-fhear
I dtaoibh a ghaolta, a ríomh ní dhéanfad, Ciodh gur d'fhíor-scoth taoiseach saor é, Is flatha ba ghnáthach tárthach tréitheach Bronntach bríoghmhar fíontach féastach, Oscailte 'ghnáth roimh dáimh is éigse, Taisteal bárd is táirdíol cléire, Cistin lucht siubhail is túr na n-éagan, Is cabhair na mbaintreabhach bhfeidhm-lag céasta
An ghabhal fine ór geineadh an glé-ghas, Meanmnach múirneach múinte méinneach, Croidhe glan ceannsa cabharthach céimeach Líonta 'ghreann gan leamhas 'na bhréithribh; Eoluidhe eagnach eachrach éideach, Prionnsa sámh na bhfáidhe bhféastach, Treoruidhe cuimseach, croidhe na féile, Is dochtúir díodhachta i ngníomh 's i n-éifeacht; Fiannuidhe forusta foistineach faobhar-neart, Grian-ráib shoilbhir shocharach shéadach, Dalta na ríobh ó fhíoradh an réidh-chnuic, Do hoileadh go húr i bponncaibh naomhtha; Úr-ghas óg, gan feodh ná staonadh, Biadhtach fairsing na dealbh do bhréagadh, Bleachtaidhe buadhach ar dhuanaibh éifeacht, Is nósuidhe ceart ar reachtaibh cléire; Ceann banna na sluagh is cuan a saortha Re seanmóir chaoin, ré mílseacht bhréithre, Le sompla thabhairt tré rún dá thréada, Is re sna beartaibh lean aspail an Aonmhic
Dá mb'eol dam laoidhthe a ríomh le héifeacht, Damhna cathach, nó marbhna céasta, Trian a ghníomh ná suim a thréithe Do ghrian-chur síos go cruinn ní fhéadfainn
Is truagh gol 'athar go hathtuirseach aosta Díombáidheach diachrach dian fá mhéala, Lacht a rosc le tocht dá thaoscadh Tré fheochadh an ubhaill ba chlú dá phréamh-stoc
Dar Duach, is ádhbhar cáis le héisteacht Uaill a mháthar atá gan éifeacht, Gan mheabhair, gan chiall, 'na dhiaidh go céasta, Is níor bh'iongnadh linn-ne dá sileadh 'na braontaibh
Tá bráithre ag screadaigh ar mearbhall céille Gan tábhacht ná suim i maoin ná i saoghaltacht; An bháb do bhí aige ós cionn tighe fé chion 'Na colainn gan cheann go canntlach céasta
Ní hiongnadh liom fá phúdhair a ghaolta Is go follas fá dhubh-bhrat cumhadh na céadta Is gan comhgas aca le ceachtar dá phréamhaibh Acht tré n-a theist nár theip ón bhféile
Is é deireadh gach smúite dúire a thréigean, Is ó cuireadh mo pheann nach teann chum saothair, Gur folamh mo cheann ó oghmaibh dréachta, Is gan eagar ná umhail ionnúm ná éifeacht, Is gur sladauidhe an bás atá i ndán dár théarnaigh Ó geineadh Ádhamh ársa is Éabha; Ní'l agam acht guidhe le hinntinn éagnaigh Chum aingil is naomh bheith síor dá aodhaireacht, Is athchuinghe chur, tré ghoimh a chéasta, Chum Éin-Mhic Muire fuair iomarca péine Anam an diadhaire dhiadha shéimh seo Do ghlacadh go humhal 'na chúirt gan éaradh
Scaoilim feasta mo phaidir gan séanadh, Sailm Dáibhi is páis an Éin-Mhic, Fáilte an Aingil is ceachta na Cré anois, Mar ghárda ar a anam go Flaitheas na Naomh ngeal
AN FEART-LAOI
Fát chom i dtaisce atá adhbhar cáis suadh, a líog, Crobhaire ceannais cáidh blasta bláith buacach binn, Plannda is leabhair d'fhás do mhaithibh ráib uaisle is laoch
Conchubhar Ua hArragáin, sagart sámh suaimhneach síothach
46
- CÚIS DOILBHIS AN LONNA-BHILE LÉIGHEANTA
(Iarghnó ar bhás Éamuinn óig de Búrc noch d'éag anno 1779) Bile bláthmhar binn-bheolach caomhna cráibhtheach caoinchéimeach; deághthach dáilteach deagh-shomplach, fleadhach fáilteach fíor-niadhta; gaoiseach grádhmhar glinn-eolach; lúthmhar láidir lán-tapa; mianmhar meanmnach mórchroidheach; nósmhar neartmhar neamh-choimhightheach; páirteach pionnsamhail príbhiléideach; rábach riaghalta ríogh-réimeach; saoitheamhail soilbhir sár-léigheanta; tairbheach tábhachtach triath-threorach; noch d'fhág a lucht caidrimh agus cómhluadair idir fhearaibh agus mnáibh fá eolchair agus fá throm-chumha i bParróiste an tSrotha agus i n-áitibh imchian eile tré n'-éag i bhflós agus i bhfíor-bhláth a shaoghail
Cúis doilbhis an lonna-bhile léigheanta, De bhorb-fhuil na sona-chon ba thréine, Polla is cuinge cosanta an laochais Bheith torchartha fá ghorm-lic i gcré-chuilt; Bláth-ghas beodha beol-tais béasach, Bríoghmhar buacach buan le béithibh, Bainiseach bórdach beorach bléid-gheal, Barramhail blasta gan bhladar 'na bhréithribh; Crobhaire ceannasach cneasta 'na chéimibh, Carthannach caoin-tais croidhe-ghlan céadfach, Cráibhtheach ciallmhar cian ó chlaon-chlis, Cosantach cabharthach ceannsa caomhna; Dragan dána i gcásaibh daora, Dathamhail dáilteach deághthach déarcach, Dualach dlaoi-chas díonmhar dréachtach, Dian i dtreasaibh is daingean le dréimibh; Fial-fhear forusta foirmleach féiseach, Flaitheamhail fáilteach fálach faobhrach, Fearamhail fíonmhar fiontach féastach, Fuadrach focal-cheart foirtil fliuch-fhéilteach; Groidhre greannmhar gasta glic glé-gheal, Grádhmhar geanamhail glan-rúin gréagach, Gárdach gaoismhear glinn i ngréasaibh, Gorm-ruisc gruadh-ghlan uasal Gaedhealach
Lonna-ghas láidir láimh-nirt léidmheach Lonnardha luaimneach luaith-mhear léimneach Lasamhail lígh-ghlan laoidhtheach léigheanta Lúthmhar láimhteach lán de laochas
Mars i madhmaibh meidhir na mbéithe Mianmhar meanmnach maiseamhail maordha Mín-tais múirneach múinte i mbéasaibh, Mór-chroidheach mórdha modhamhail i mbréithribh
Nósmhar niadhta niadhchuis tréitheach, Lán de mheas ag ceap na héigse, Neartmhar ursanta cumasach laochda Do rug clú gan smúit fá chré leis
Polla páirteach lán den fhéile, Péarla caoin de chraoibh a phréimhe, Pearsanta poinnteamhail pionnsamhail pléideach 'S níor bh'aithnid cáim 'na cháil ná éislinn; Ráib gheal rinnceach ríogh-ghas réimeach Reathach rábach rásach réaltach Ríoghdha rathmhar i reachtaibh na cléire, Rabairneach saor re buidhin an éigin; Saoi agus sár-cheap sásta séadach, Siansach soilbhir socharach saordha, Staruidhe suaimhneach suairc i séadaibh, Saoitheamhail sochma cé'r bhorb le tréanaibh; Triath do thugadh gach turus re héifeacht, Bhí timpreach tairbheach tacamhail téacsach, Taoiseach tána d'fhás ó phréamh-stoc Búrcach uais ba bhuan i maodhmaibh
I lámhach na líog rug mír ó chéadaibh, Ba bhreágh a sheasamh ar faithche idir chaolfhir, Ba dhána a ghairm i dtreasaibh na mbéimeann, 'S i gceáfradh gaisce ba ghreanta i measc béithe
Ar bhórd an tabhairne bárr níor mhéin leis Do leigean leo faoi ó shuigheadh 'na chaomhnacht; Níor bh'iongnadh a chroidhe bheith líonta d'fhéile, Ní fhacaidh a mhalairt ó bhaisteadh go héag dó
I ríogh-bhrogh 'athar bhíodh taisteal na cléire, Saoithe seanchais, flatha agus éigse; Daill is dealbh lucht martra is éislinn Is gach buidhean dá dtagadh dá bhfreastal go féastach
Bhí lígh 'na leacain tré lasadh na gcaora, Ba shuidhte a phearsa, bhí maise 'na scéimh-chruth; Ba chaoin ba chneasta 's ba bhlasta a bhréithre, 'S a bhaill gan easbaidh ó bhaitheas go caol-troigh
Do bhí sé láidir álainn aerach, Do bhí sé lán de bhláth na scéimhe; Tuilte de mhian, gan fiaradh céime, Go dul i n-úir dó i dtúis a shaoghail
Ó tá an bás ar fagháil ag saor-shliocht Ádhaimh chríonna smuainigh ar dhaor-choir, Is ná fuil fuascladh ón uaigh ar Éamonn Cuirim mo ghuidhe dá dhíon ar phéin-bhruid
Aitchim Íosa Críost do céasadh, Ar sparra na croise chum sinn-ne do shaoradh, Anam an tseabhaic seo teascadh go déidheannach Do thaisceadh ins na Flaithis fá bheannaibh a scéithe
An Feart-Laoi
Taiscithe fát bhéal saor-sheabhac lúthmhar mear, Gaile tréan glé-shnuighte d'úr-fhuil flaith, Ba dhaingean béim laochais i gcumangrach treas, Is a ainm 's é Éamonn de Búrc, a leac
47
- SIN AGAT, A LÁIN-LEAC
(Muiris Ua Gríobhtha ar bhás Eoghain Ruaidh) Sin agat, a láin-leac, ráib de Chlanna Míleadh, Faraire fáin den dáimh do thaistil tíortha, Ba shnasta glic sámh chum dáin do cheapadh is laoidhthe, 'S ba ghreannmhar grádhmhar gáireach gasta gaoismhear
Is gaoiseach gasta do chanadh gach laoi ársa, Go bríoghmhar blasta gan mhairg go binn-ráidhteach, Saoi suilt seasaimh ba fearamhail fíor-fháilteach, 'Na luighe fá leacaibh, sin asnadh do shíor d'fháidhibh
Táid fáidhe is éigse tréith gan neart gan treoir, Gan dán gan dréacht gan scléip gan snas gan spórt, A Árd-Mhic Dé glaodhaim ort is glac mo ghlór, Gan cháim gan chréim léig-se go Flaitheas Eoghan
Eoghan ó cailleadh ní'l aiteas ná spórt san dáimh, Gan ceol dá spreagadh mar cleachtadh ná cómhad na ndán, Gan scóip ghrinn feasta gan taca gan treoir gan tábhacht, Gan seoladh ranna go greanta glic cóir gan cháim
Gan cháim do scríobhadh Gaoidhlge is go blasta Béarla, Go bláthmhar binn caoin cliste ceart i n-éifeacht; Ráib fhliuch fhír-inntinneach mear is éigeas, Grádh agus gnaoi saoithe agus searc na mbéithe
48
- IS FADA FÁ SMÚIT GAN MÚSCAILT PHOEBUS
(Risteárd Smith, seiribhéir, ar bhás a charad ionmhuin
Eoghan Ua Súilleabháin) Is fada fá smúit gan múscailt Phoebus, Tá scamallaibh dubha gan spiúnadh ar spéartha; Tá brataibh le cumha agus pudhair ar réalta, Ar bheanna-bhruig dubha tá dúire is daol-dath
Ní'l aiteas ná greann le fonn ar éigse, Ní'l freagra i n-am ná meabhair ag béithibh, Ní'l rannaibh ag dáimh ná labhairt i n-éifeacht Ó cailleadh an crobhaire cabharthach caomh-thais
Brainnse bagarthach barramhail béasach, Caoin-tais ceannasach feasach gan bhaothbheart, Líomhtha leanbhach labharthach léigheanta Gan bhaois gan mhairg gan chleasa gan chlaona
Do bhí sé dathamhail fleadhamhail féastach, Gaoiseach greannmhar geanamhail gréagach, Dílis deachtuighthe dearbhtha i n-éifeacht, Aoibhinn abaidh gan aithis gan éalaing
Is gaoiseach gasta do chanadh gach bhéarsa, Is líomhtha labharadh Laidean is Béarla, Is binn 's is blasta do cheapadh i nGaedhilge Gan mhoill sailm nó aiste nó aonstair
Sinnsear Gaoidhil is fíor gur léir dó, A mbeatha a mbuidhean a ngníomh 'sa laochas, Gach ceap dá aoirde shuidheas gan chlaona, Scafaire d'fhíor-fhuil ríogh 'gus saorfhlaith
Aineamh ná teimheal is fíor nár bh'fhéidir d'fhágháil i ngníomh ná i ngnaoi mo laoch-sa; Do sháruigh míle saoi agus saor-fhlaith I gcáil i maoin i suim 's i dtréithe
Tá dáimh is draoithe claoidhte céasta, Is mná na mín-chrobh ag caoi gan traochadh; Tá árdfhlaith is saoi i scíos 'n-a n-éag-chrith Gan bhlas gan mheidhir ós fíor gur éagais
Ní'l file ná fáidh i gClár Luirc Éibhir, Ní'l duine den dáimh nach cráidhte an scéal leis, Tusa ar lár gan fagháil ar théarnamh Is mise tar chách gur chrádhais go léir me
Mo dhíth mo dheacair mo dhanaid mo ghéar-ghoimh, Mo scíos an fhaid mhairfead mo cheasna tú faonlag, Sínte marbh 's is danaid an scéal soin Do bhuidhin na leabhar i bhfearannaibh Éibhir
Mo dhalta bheith tláith mo chás mo bhuaidhirt go héag, Cara na dáimhe is bráthair buan, mo léan, Fuair gradam tar chách ar chlár na suadh ba shéimh Chum seanchus árd is dánta suairce 'léigheamh
Réilteann soluis is polla na bpríomh-eolach, Bhí béasach soilbhir forusta binn-ghlórach: Laoch do foilceadh i dtobar na naoi n-ógha, Céim nár dhorchuigh obair an chaoimh-Óibhid
Is blasta ceart do chanadh laoi 'gus dán, Do b'abaidh pras a theanga bhí gan cháim, Ba ghreanta ar bhrat le hamharc rian a lámh, 'S ba gheal a chneas ó bhaitheas síos go sáil
Mo léan tú marbh fá leacaibh ar feochadh, A ghaoil na seabhac bhí i mBanba i gcoróinn seal, Gaol ceart Chairbre chalma chródha Do chlaochluigh namhaid i dtreasaibh le fóirneart; Gaol Chúchulainn do b'ursa le slóightibh, Gaol Uí Ruairc do b'uasal cródha, Gaol Uí Chearrbhaill chalma an eoluis Is gaol Uí Mhathghamhna ba thacamhla i gcomhlann; Gaol Uí Néill d'a ngéilleadh slóighte, Gaol Uí Laoghaire ba thréan i ngleo chnuic, Gaol Uí Cheallaigh ba thaca san chóige, Is Mhic na Mara nár mheathta i n-am comhraic; Gaol Eoghain Mhóir ba chlú le téacsaibh Do rinn teora is crodhacht i nÉirinn, Nuair baineadh de an ceann le Conn céad-chath Do chuir leonadh ar a shlóightibh i ndúithche Fhéidhlim
An Feart-Laoi
Is brón fada liom an faraire san úir go tláth, Leomhan calma ba thaitneamhach liom tar chách, Flós Bhanba chum seanchais is clú do dháimh, Eoghan greannmhar de mhaithibh shliocht Uí Shúilleabháin
Mo chaoi dheorach líog lóghmhar na Gaedhilge i gcill, Ríogh-lóchrann chríoch Fódla is éigse grinn, Mar bhinn-Hómer gach laoi eolais is léir do scríobhadh, An saoi Eoghan go cruinn córach i n-éifeacht cinn
Guidhim an tAthair go tapaidh 's an Naoimh-spiorad, Íosa 'ot chabhair 'sa Bhanaltra i n-aoinfheatch, Na naoimh na haingil na haspail le chéile, Agus choidhche Peadar go flaithis 'ot chaomhnadh
49
- LINN SCARTHA GO BRÁTH I GCLÁR LUIRC
(Marbhna ar bhás Eoghain Uí Shúilleabháin) Linn scartha go bráth i gClár Luirc cómhad is greann, Seanchas fáidhe fáithghlic Fódla ar fheabhas, Ó cailleadh an sárfhear sásta seolta seang, Bhí taitneamhach tábhachtach tabharthach treonmhar toghail
Ba thoghail ar namhaid an ríogh-laoch, Foghaltach freagarthach fíor-thréan, Saoi cródha gan tlás Fuair mír Éireann go hiomlán
Is iomlán do rith a cháil i bhfearannaibh Chuinn Chum luidhthe sásta is milis-dhánta cheapadh gan fuigheall, Bile bláthmhar oinigh álainn eagnach caoin, File fáth-ghlic dlúth-chairdeach marbh mo dhíth
Mo dhíth-chreach marbh fá lán-líog Treon is taca na sár-ghníomh, Léigheannach Laideanach go foircheann, Agus Gaedhilge bhlasta sa gcaomh-ogham
An ogham chas chraobhach ghléasta dhlúth mhín tiugh, Is an ogham fhada aerach aosta chonnsoinidhe, Ní'l ogham ná téics i nGaedhilge sionntuighthe Ná gur fonnmhar éascaidh léigheadh an toghail-fhear glic
Fear glic cliste gan tlás, Ba lúthmhar oilte i ngach aon-chás; Mo mhór-chreach marbh an saoi De thuathaibh Chaisil, mo lán-díth
Is díth 's is danaid a mharbh i gcrích Fódla Chum laoidhthe is ranna do cheapadh le cruinn-eolus; Ba shaor tú ag teagasc gach teangan de thrí sórdaibh, Béarla blasta Ceart-Laidean is Gaedhilge órdha
Do b'órdha an curadh ins gach aon tslighe, I gcódaibh glice 's i gcéill chaoin; Rí suadha na bhfáidh, A bpríomh-uachtar i n-ogham dán
I ndán is deimhin ná chuirfead suim go bráth, I dtáthadh luidhthe ná i sioscaireacht ghrinn na bhfáidh, Ó fágadh mise gan chomhairc gan díon gan scáth I ndeaghaidh mo churaidh do goineadh le saigheadaibh báis
A bháis mhioscaisigh gan truagh, d'fhágann iomarca fá nuar, Crádh chughat nár sheachain an fear Gan an tuagh 'leagadh, mo mhór-chreach
Mo bhrón-chreach-sa Eoghan san uaidh sínte, An treon cumais cródha ba chlúmhail gníomhartha I gcómhrainn fá mhóir-lic gan tnúth fillte 'S a chomhgus go deorach dá úrchaoineadh
A chaoineadh do b'urus don tsaoi Gan bhaois, gliogar ná baoth-mhaoidheamh, Aon treon cóir calma díobh Go Domhnall mór Charraig Fhionna-bhuidhe
B'fhionna-bhuidhe a chúl cas búclach séadach snuadh Le n-a ngairmtidhe ar dtúis le sughachas é bheith ruadh, Ag iomarca a chúrsa i bponnca saora suadh I n-a dtuigthe as súd é 'n-a ughdar dréacht is duan
Duain ní thuigim ar aon áird Ná Gaedhilge mhilis na bhfíor-fháidh Re n-a ríomhfainn ranna go binn buadhach Ag caoineadh an tseabhaic, mo thrí thruagh
Is truagh liom Domhnall dóighte i bponnc 'na dheaghaidh, Is Diarmaid óg go deorach túirseach támhach, Marcus brónach breoidhte i bponnc an bháis, Agus Anna fólta feoidhte i gcumha tar bárr
Bárr tuigsiona agus mír, Cáil chumais is tréan-ghníomh, Do fuair an fear freagarthach gan mheang Ba chródha i dtreasaibh na ngéar-lann
I dtreasaibh na lann nó ar thonntaibh fairrge amuigh Nó i Sasana thall idir champa falachon uilc Ní'l cathair ná ball ná domhan 'nar bh'eaglach liom Ná tiocfadh mo chrobhaire acht cabhail na Mainistreach
A Mhainistir bheannuighthe na bhfeart, Tá an ríogh-laoch freagarthach fát chneas, Riaghluidhe éigse is glán-fháidh, Mian chroidhe éigse is glan-bháib
Is iomdha báb dheas mhánla mhíonla thais, Agus fionna-bhean bhreágh do b'áille gnaoi 'gus gean, Tuilte det ghrádh ins gach áit go mbíodh do stad, An tan chluinfid do thásc go bráth ag sníomh a mbas; Ag sníomh a mbas 's ag fearadh a ndeor, I ndiaidh an treoir ba mhaith guil d'fhág iomad fear is ban i gcómhair, Och mo bhrón tú scartha linn
AN CEANGAL
Seo an tobar dá dtagadh na srothanna saora seoil, Go solusmhar aiteasach taitneamhach gnéghlan cóir, Go torathach tairbheach taiscitheach d'aosta is d'óg, 'Sis doilbh Clár Banbha feasta gan aon det shórt
Is follus gur chaithis-se sealad is tréimhse mhór I bhfochair Pharnasuis i bhfarradh na naoi mban n-óg Gur folcadh ó bhaitheas go talamh tú i léigheann-tsruth leo d'fhúig solasmhar aiteasach taitneamhach do bhréithre beoil
Mo dhoiligh nach aithnid damh ranna do dhéanadh i gcóir Ré molfainn mo sheabhac mar thaitnfeadh liom féin is leo, Ós follus gur balbh é m'aitheasc is m'fhéith bhocht dearóil Scuirfead-sa feasta is ní chanfad rem ré níos mó
AN FEART-LAOI
A ghairbh-leac, glac meanma 'gus meidhir go suairc, Agus aithris gur taiscitheadh fát chlí go buan, Cathbhárr draoithe Bhanba 'gus rí na suadh, Agus 'Athair-mhic, beir 'anam leat it ríoghacht gan ghruaim
VI
- AMHRÁINTIDHE MOLTA BAN
50
- DÁ MB'ÉIGSE MÉ
(Amhrán ag moladh Mháire inghean Ridire an Dúin) Dá mb'éigs mé cheapfadh duanta re fuaimint is laoidhthe, Go téicseach, uaimeach, sioscaidhthe, i gcaomh-fhuirm cómhad Tréithe is teastas buadhach-leinbh uasail do ríomhfainn, Scéimh a gruadh 's a fionna-chruith tá séimh sultmhar sóghach; Is dréimreach dlaghthach dualach a cuacha 's is buidhe-tiugh Go péarlach scuabach muirearach ag slaodadh go bróig, Is saor dom mheas 's is stuamdha neamh-ghruamdha gan daoil-cheas, A héadan suaimhneach soineannda lér créacht-mhilleadh treoin
Is caol a braoi, mar aondais pinn Ó chléireach chruinn, ar dhearc gan smól, 'Sa béal tais binn, mar shéise sídhe, 'S ar théadaibh fuinn do spreagann ceol; Tá gile an lile 'na leacain shnuighte ag caismirt ris na caora, Is míonla modhamhail, gan phuímp, ciodh óg, An réilteann mhórdha mhaiseamhail, Ríoghan shnódhamhail thaitneamhach, gan ceachaireacht 'na clódh
A brágha mar eala ag gluaiseacht ar chuan-shleasaibh taoide, 'Sa déide dlútha miona curtha ar aol-dath gan smól, A bán-chrobh bheartas sluaighte i dtreas-ruatharaibh coimheascair, Éisc is truip is duille coille ar néamh-bhrataibh sróill, Gáir ag ealta i mbuaic chluthmhair uachtraigh gach cruinn ghlais Géise is colúir is gach uile luibhe, faolchoin is róin, Báid is barca ag luascadh go luaimneach re gaoith ghlain, Saothar siubhlach, sionnaigh ghlic dá dtraochadh le tóir; Is géar 's is cruinn gan léanadh a cíocha Néata ar chlí mar shneachta lóg, Is gach géag den ríbh le chéile ag tígheacht Go méara a troighe gan easbaidh i gcóir; Is míonla, séimh 's is banamhail an ainnir chneasta, mhaordha, Bheir claoidhte slógh, gan bhrígh, gan ghlór, I dtaoidhm chirt tóirse is anfaidh, An tráth chídh an ógh rug barra i gcruth ó ghailteannaibh na gcóig
Stáid-bhean ghasta ghruaidh-gheal de chuaine na ríogh-fhlaith, Ba féiseach fiúntach freastalach 'na n-aol-bhruig re cóip, d'fhás de cheap na suairc-fhear do bhuaidh ceannas críche, Is ba thréan lúthmhar gaisceamhail roimh béimeannaibh leomhan, Táin do chleachtadh duanta bleacht suadha 'gus draoithe, Féile, flúirse is fairsinge gan séanadh, ná gó, Rás ar eachaibh gruagacha, luadhail, rith, is aoibhneas, Géime lúith, is acfuinn nirt, tar tréanaibh i dtóir; Bé do phríomh-fhuil réics do shín Ón nGréig le flít de bharcaibh seoil, Géag de chraoibh na laoch ba fíochda Léidmheach laochda lanna i dtóir, Buidhean le faobhar i dtreasaibh cliste caismearta i n-am éigin, Fuair mír is scóip is cíos re cóir I gcríochaibh Fódla fearann-ghlais, Saoithe chródha is dragain oilte ór scagadh ise ar dtóis
Is álainn, abaidh, snuadh-ghlan, an stuaire dheagh-ghníomhach Géar-shearc suadh is a gcomairc uile an bhéil-mhilis óg, Bheir fáilte fleadh agus fuascailt do chuaine na daoirse Is bíd cléir is uaisle ar mhinic-chuireadh i gcaomhnacht na hóighe; A cáil do leath 'sa tuairisc go cuantaibh na tíre, I gcéimibh buadha tar bhruinneallaibh tá an chraobh aici fós; Tá mánlacht taise is suairceas go buacach 'na gnaoi ghlain, Préamh do ghluais ó ghile-bhile mhéinne na slógh; Réilteann eolais béithe Fódla An mhaeghdean óg so is greanta gnúis, Caor ghlan óir is blaodhm gan smól Noch d'éirigh as phór-stoc cheart Ghiobúin; Guidhim dí Críost mar thearmann dá hanacail ar bhaoghal, Is céile congantach, séanmhar, súgach, Tréadach, trúipeach, fearannach, Nár chlaon le Lúitear chealgach is ná staonfadh dá nós
Guidhim réimeas mar ba dhual dó, don chruadh-churadh ór shíolruigh An chéibhfhionn bhéasach, cheannasach, rug céim barra ar óghaibh, I méinn, i meas, i muardhacht, i n-uaisleacht, 's i ngníomharthaibh, I gcéill, i ngné, 's i gcarthannacht, i scéimh a crutha is clódha, Go seadach seascair suaimhneach go suairc soilbh saoirseach, 'San Ghaortha ag réidhteach ceasnuighthe is géar-bhruide slógh, I réim gan mheath, gan bhuaidhreadh, gan duairceas ná daoirse, Gan bhéim, gan bhaoghal, gan bhascadh ar bith, gan léanadh ná brón
Gan éag go dtíghid le chéile an dís I gcéin tar tuinn fá ghradam mhór, Géaga groidhe den Ghréag-fhuil ríoghdha, Séamus croidheamhail tapa, is Seon
Badh gháirdeach gáir a n-amharca ag gabháil sealbh chirt a sinnsear, Is saordha sóghach, le méin don sceol, Do thaoscfainn beoir is beath-uisce, Is badh shoillseach lóchrann lasamhail im chaol-chrobh gach neoin
AN CEANGAL
Ní'l fán ná mearughadh ar ghlan-chrú an leinbh seo adubhart, Báb de cheart-chnú ghaisceamhail Ruidire an Dúin, Mánla bhanamhail gheanamhail mhiochair dheagh-chlúmhamhail, Is í Máire mhaiseamhail geal-phlúr Chloinne Ghiobúin
51
DÁ MB'AON MÉ I DTUIGSINT ÉIFEACHT
(Fonn: "Maidean cheóigh nuair d'éireóchainn")
Dá mb'aon mé i dtuigsint éifeacht do léighfeadh tuitim Shaesair, Éachta Chonaill, Néill Duibh, Chuinn, Éibhir, is Naois, Gach céim do rith na Gréagaigh le faobhar ag filleadh Hélen, Thug dréachta scríobhtha ag éigsibh ar léir-scrios na Traoi, Tréithe chirt is scéimh-chruth an phéarla mhilis, mhaordha, Do léirigh osna is daor-chnead i n-éin-fheacht im chroidhe, Gan bhéim 'sa gcur le chéile go néata snuighte léigheanta, Ní fhéadfainn cruinneas scéal ar an néimh-ghein do ríomh
Is péarlach dlaitheach dréimreach slaodach fighte faon-lag, A céibh ag tuitim léi-si go caol-throigh ar bís, Tá aer is sult is saordhacht 'na héadan suidhte i n-éinfheacht 'S is néata a braoithe ar réalt-dhearcaibh claona 'na suidhe, Tá caor is luisne chraorac tré néamh an lile ghlégil Ag pléidhe 's ag siosmadh i ngéar-chath 'na séimh-leacain ghrinn, Is aon aca ní ghéillfeadh do réir mar thuigid éigse Seo an céim do thug an chraobh dí tar bhéithibh na gcríoch
Is léir gur binne a séis-ghob tá béasach, miochair, craorac, 'Ná téada cruite 'á saor-spreagadh ag méaraibh go caoin, Is mar ghéis ag rith ar chaoltaibh scéimh a cneis 'sa haolchuirp, 'S gan bhréag is gile 'á mb'fhéidir a déide 's a píop, A caol-chrobh snuighte ar dhaor-bhrat i n-éifeacht cuireann gléasta Na céadta curadh ag tréan-shlad a chéile 'san mbruighin, Éin andoire chraobhaigh gan séanadh puic is léith-bhruic, Naoscaigh fiolair faolchoin is éisc ar an linn
Táid aonta cruinne géara nár léanuigh clis ná clé-bhirt, Na séada rinn' mo ghéar-shlad, gan chlaochladh ar a clí
'S is néata a rosc do chréachtnuigh na céadta aca mar réilteann Do thréigeann rith na spéire roimh Phoebus do thigheacht; Ni féidir linn a tréithe le chéile chur i n-éifeacht, Ba chéim do bhile léigheanta den éigs' chirt a ríomh, 'S gur b'é gné 'gus fionnadh a scéimhe do léirigh me chum éaga, 'S ní baoth liom tuitim tré shearc don phéarla so mhaoidhim
A Éin-Mhic Muire céasadh, is fuair péin ar chrois dár saoradh, Aontuigh cumas réime do laogh gheal mo chroidhe, An té seo chanaim gréasuigh chum mé do chur ó dhaorbhruid, Nó is tréith-lag mise i n-éagcruth gan faoiseamh 'san chill; A spéir-bhean mhilis, mhaordha, d'fhúig saoghada suidhte im thaobh dheis Féach anois let shaor-chead mo thréigean nach cuibhe; Gaoth, a chuisle, léig-se fé an gcréacht mo chruth do chréachtnuigh Is mo chéad beannacht go héagaibh ar bhaoghlaibh dot dhíon
TOMHAS AR AINM NA MNÁ
Ní mheasaim gur cuibhe a fíoghair 'sa scéimh 'sa snuadh Gan a hainm go cruinn ag saoithibh saordha a luadh, Is glacadh gach saoi mar dhíol 'san éiric uaim Nach gasta mé i ngníomharthaibh líomhtha léigheanta suadh
Nuin 'san dó go dlúth na dheoidh Is cúpla caogad gléasta i gcóir 'S an íodhadh leanaid Gréagaigh cháidh, Ainm na mná do chlaoidh mo threoir
Míle gléasta glé roimh chóig, Ruis go dlúth is péith 'na dheoidh, Uadh is íodhadh i nGréigis ghlinn A sloinne, is ní i nGaedhilíge
Freagra ar an dTomhas: Nelly Murphy
52
- DO CAITHEADH LIOM SAOGHAD
Do caitheadh liom saoghad tríom aisling aréir, Le taitneamh do réilteann mhánla, Is geanamhail gné, tá carthannach séimh, Modhamhail, leanbhach, maordha, mnámhail, Rachmas ná spré ní ghlacfainn-se léi-si, Airgead, tréad, ná bán-stoc, Is ar thairbhe an tsaoghail má ghlacann sí mé, Ní scarfad go héag le Máire
A chara mo chléibh, dár radas-sa géill, Is taitneamh tar bhéithibh Chlár Luirc Is eaglach mé le crosaibh an tsaoghail, 'San teastas tá léighte ag mná orm, Gur mheallas go claon le bladaireacht béil Gach ainnir dheas d'éist lem' ráidhtibh, Go seachanfair mé, 's is dearbh má ghnéir Gur gairid dom éag, a Mháire
A mhascalach shéimh do charas gan bhréag, Le táitneamh dot ghné ghil ghrádhmhair, Ar fheabhas do mhéinne ar mhaise do scéimhe Chealg le gaethibh grádha mé, Is le ceangal i dtréad do charad, ciodh léir Gur feargach taodach táid liom, Ní gairid dam faoiseamh scaipfeadh mo phéine Gan blaiseadh do bhéil-si, a Mháire
Ciodh dearbh gur céim ró-dheacair dam é, A teastas do léigheadh ní fuláir dam: 'Na mbeartaibh ag téacht ó bhaitheas go féar, Tá a carn-fholt craobhach, fáinneach: Gan bhladar is léir le hamharc 'na héadan Maise le séimhe is mánlacht; Mala dheas chaol ar mhalla-rosc chlaon, Do chealg go haedhibh mé, a Mháire
Tá lasadh na gcaor is sneachta 'na réim 'Na leacain tré ghné na breághthacht, Is cailce 's is caomh gan bhladar a déid 'Sa balsam-ghob craorac lán-tais; Aigneadh saor ar chealg 's ar chlaon 'S a heascar do phréamh-stoc deágh-'thar, Na bearta gan bhréag, is ní rachmas ná spré Do ghreannfaidh liom féin tú, a Mháire
Ar shleasaibh a cléibh tá mama dheas ghéar, Rug barra na scéimhe ó bhláthaibh, A píop chailce chaomh, mar mheasann gach n-aon, Ba samhail le géis ar bhán-tsruth
lacuna sa ls
Is greanta 's is néata socair, gan staonadh, A cosa 's is éascaidh a bán-troigh, 'S is dathamhail scléipeach maise 'gus aer Mo thaitnimh tar chéad de bhábaibh; Tar bheartaibh an tsaoghail do radas-sa saor-ghean Díse i dtaoibh lae ná tráchtaim, 'S ar bhreabaibh ná ar thréad de dheascaibh an scéil Ní scarfad go héag le Máire
Is dearbh gur céim it aigne, a réalt, Aitheasc na mbréithre tháinig I labhartaibh éifeacht beartuighthe ag séithleach Chealgach chlaon gan náire; Ní'l agam i n-éiric masla na scéal, Acht ceangal mar chéile ghnáth leat, I reachtaibh na cléire theagascann tréad, Is fad mhairfir ná tréig mé, a Mháire
Ná seasaimh-se, a laogh 'sa thaitnimh gach n-aon, Ar theagasc an té ná tráchtaim, 'S má leanann an réim do chleachtann le tréimhse, Óm aithin dó is baoghal eascáirdeas; Glac meanma is géill dom labharthaibh saora, Is dearbhaim féin it láthair Go gcaithfead mo ré do mhalairt ná déan 'S go maiream a chéile, a Mháire
Is fearra liom féin 'ná barra do spré, Tú d'eascar do phreámh-stoc deágh-'thar Aicme fuair réim is gradam is géilleadh I bhfearannaibh Chéin is Fháilbhe, Muna cionntach tú fhéin, a chumainn mo chléibh, Is mise gan bhréag bhí i ndán duit Dam tabhair do ghéag is blaiseadh do bhéil Is glacaim go h-éag tú, a Mháire
53
- IS ATHTUIRSEACH GÉAR MO SCÉAL, FÁIRÍOR
(Fonn: "An Cháiteach Róin")
Is athtuirseach géar mo scéal, fáiríor
I ganfhios don tsaoghal le tréimhse 'om shnuigheadh, Do shearg mo ghné, is ní'l spéir im ghnaoi, Le taitneamh do bhé, pé i nÉirinn í
Tapa mo ghéag is léir gur claoidheadh, Is maise mo scéimhe chlaochluigh trí Gach galar is péin dár saoghadadh tríom, Ó dhearcas an bhé, pé i nÉirinn í
Le barra mo mhéar ní léir dam scríobhadh, Is im theangain, mo léan, ní'l Béarla cruinn, Ní blasta mo théics i nGaedhilig chaoin Le n-a molfainn mo bhé, pé i nÉirinn í
Dá mbeith Óibhid is Saesar éachtach groidhe, Is Bhirgil ná staonfadh d'aon den dís, Ag moladh le chéile ag téacht ar mhnaoi, Níor chosmhail lem bé, pé i nÉirinn í
Bladar ná bréag níor léigheas im laoi Budh tharcuisneach é liom féin mar shlighe Ná glagaireacht bhaoth mar ghnéid filidhe, Ciodh charas an bhé, pé i nÉirinn í
Is daithte tiugh péarlach faon-tais slím, Camarsach néamhrach céibhe a cinn, Ó bhaitheas ag téacht go méara a troighe Le cara mo chléibh, pé i nÉirinn í
Is maiseach geal séimh a héadan mín, Is mar ruibe dá céibh gan bhréag a braoi; Tá luisne na gcaor tré aol ag bruighean I leacain mo laoigh, pé i nÉirinn í
Is banamhail séimh tais néata a hioghar 'S is geanamhail caomhna a scéimh 's a fíoghar, Tá fairsinge féile is daonnacht tríd Le hamharc im bé, pé i nÉirinn í
Ag casadh gach bhéarsa a béal is binn Is cailce deas saor-mhion néata a cíor; A reamhar-rosc réidh-ghlas réilteach rinn Le n-ar cealgadh mé, pé i nÉirinn í
Ó cailleadh le Hélen, féach, mac Priaim, Is Samson le Déile mhaordha mhín, Ná deinidh-se éacht taréis sin díom Má thuitim lem bé, pé i nÉirinn í
Mac Iúpiter féin, ó's é do chlaoidh Athaigh is béir, le géill do mhnaoi Thais gheanamhail shéimh bhí tréimhse ag sníomh Acht leanfad dem bé, pé i nÉirinn í
Féach sealad Montasson féin do shín I dtreasaibh na céadta laoch gan bhrígh, Le taitneamh do néimh-ghein bhéal-tais mhín Nár chosmhail lem bhé, pé i nÉirinn í
Is dearbh Orphéas thug saor aníos Ó ifreann, fé mar léightear linn, Le binneas a mhéar, an réilteann chaoin, Go gcarfadh mo bhé, pé i nÉirinn í
Dá bhfeiceadh mac Éason laogh mo chroidhe Sul ar thaistil Medéa i gcéin 'na luing, An lomra thréigfeadh sé 'san tslighidh Le taitneamh dom bé, pé i nÉirinn í
Dá bhfeiceadh an laoch do thraoch Cúraoi Ar mhullach an tsléibhe le claonta ó mhnaoi Amharc dá scéimh bheadh sé gan mhoill Snaidhmighthe léi, pé i nÉirinn í
Is fearra liom féin gach laoch dár mhaoidheas Do bheith treascartha faon 'ná i réim mar bhí; Ní scarfadh gan phléidhe duine éigin díobh Mise lem bé, pé i nÉirinn í
Aitchim is éighim ar Aon-Mhac, Críost, Go snaidhmighthear mé tar bhéithibh críoch I gceangal na cléire léi gan moill, 'S a hainm ní déar, pé i nÉirinn í
54
- I NDÉ IS MÉ GO DÉIDHEANNACH GAN ÚR-GHRINN
I ndé is mé go déidheannach gan úr-ghrinn, Ar thaobh chnuic im aonar go dubh-chroidheach, Do casadh orm spéir-bhean an chúil duinn, 'Na raibh lasadh na gcaora 'na gnúis mhín
Ba chrapannach, dréimreach, búclaidheach, Fighte, tiugh, néamhrach, úr-shlím, Taitneamhach, péarlach, ciumhas-bhuidhe, A muirear-fholt léithe go glún síos
Ba ghile a héadan gan smúit teimhil, 'Ná an bláth tig ar ghéagaibh an dlúth-dhroighin, A mala dheas chaol is a húr-phíop Mar shneachta ar na sléibhtibh i dtúis laoi
Ba bhinne a béal tana, búidh, binn, 'Ná seinm ar théadaibh le fonn croidhe, A claon-ruisc ar aon-dath le drúcht bhí, 'S a mama gan chlaochladh ar chlúid clí
A haol-chrobh is néata le fonn scríobhas Catha na Féinne is a gcúrsaidhe, Mar cailleadh le Hélen an chúil bhuidhe, Flatha na Trae 's a bprionnsaidhe
Tuitim an tréan-bhile Cúraoi, Heircil an laoch is mac Duibhne, Clanna Lir tréimhse san chiuin-Íocht, I reachtaibh na n-éanlaith ar srúillidhe
'S í bhreacas ar aol-bhrat ghlas mhín, Beanna-phuic, éisc, is cathaidhe, Mar cailleadh le Déirdre an fear Naois, Is mar chailleamar Éire le mac Maoil
Is sneachtamhail, aolda, a cneas mín, Is ar a pearsain ní féidir i gceart scríobhadh Ba thaitneamhach, aerach ar fad í, Ó bhaitheas go méaraibh a geal-troighe
Ba chosmhail le Bhénus i ngnúis í, I scéimh is i méinn is i n-umhlaidheacht, I dtréithe is i mbéasa faoi chlú críoch, Is ó bhéithibh rug aon-bharra triúch Chuinn
D'fhiafras féinidh dhen searc-mhaoin, Go séimh, cneasta, béasach le fastuím, Is do shíleas ná géillfeadh dom stairidheacht, Nó an réidhfeadh mar chéile le fear grinn
d'fhreagair an spéir-bhean go pras sinn, Is dubhairt liom mo thréithe do ghlan-scríobhadh, M'ainm gan bhréagnadh, is m'ealadha, Is go bhfaghainn freagra dá réir sin go ceart cruinn
A bhruinneall mhodhamhail, bhéasach, do shlad sinn, Le taitneamh dot scéimh is dod gheal-phíp M'ainm ní scéalfad do neach daoibh Is breacfad mo thréithe gan faillighe
lacuna 55
MO CHREACH IS MO LÉAN
Mo chreach is mo léan nár ceangladh mé Go gasta le céird as m'óige Go mbeadh agam réim ón gcathair go chéile Ag caitheamh mo ré le sóghchas, I dtigh tabhairne ag glaodhach ar bheathuisce dhaor Is dá scaipeadh go séimh ar óigh dheis, Ag bladaireacht léi le taitneamh dá scéimh Is 'á mealladh chum mé do phósadh
A ainnir na gcraobhfholt gcamarsach dréimreach Daithte tiugh péarlach ómrach, Ná tarcuisnigh mé is ná tagair a dhéanamh Nó mairg it phlaosc do thógfainn; Le crosaibh an tsaoghail má cuireadh me féin Fá'n ama go tréith idir chóbaigh Tá agam-sa méar is teanga dá réir A chasfaidh do scléip fonmhóide ort
Machtnuigh leat féin is beartuigh go géar Is dá n-abrainn féach ar t'eolus Gach ainnir is bé ó Mhagh Ealla ar gach taobh Den abhainn go dteidhir go hEochaill, Le hiomarca scléipe is mustair an té Ba chuibhe dá dtréad ná posfadh, Ag caitheamh a shaoghail go tarcuisneach tréith Gan rachmus gan réim gan nóchar
A ainnir chiuin tséimh, mo theagasc má ghnéir 'S a ghlacadh go saor le sóghchas, 'S gur duine den tréad do thugadh a théarma Do cheapais duit féin mar nóchar: Ós dearbh gur réidhteach grafadh agus déanamh Branair go héag mo ghnó-sa, Bíodh agat-sa réic bheidh gasta 'n-a chéird 'S beidh agam-sa bé gan mhórtas
56
- DO SHLÁINTE, A CHAILÍN GHEAL
Do shláinte, a chailín gheal chailce na gcíocha mbána, Is gile 'ná an eala 's 'ná an sneachta ar dhruim bánta, Is fada mé i ngalar i bpeannaid 's i bpéin cráidhte Ó ghlacas-sa taithneamh dot phearsa 's dot scéimh álainn
Do shláinte, a chúilfhionn mhúinte mhaiseamhail shéimh, 'S gur glaise do shúil 'ná an drúcht ar bharra na gcraobh; Tá folt do chúil go fionn is go fáinneach réidh, Go búclach dlúith ag túirling síos go féar
Do shláinte, a bhean mhánla na ndlaoithe gcas Na bhfuil grádh agam tar bhárr duit is díoghrais searc, A chéadshearc, ná tréig mé mar thug mé dhuit gean Is ná léig mise im aonar go Gleann na nGealt
Do shláinte, a chúilfhionn, ná diúltuigh scafaire groidhe, Fear cosanta clú na Mumhan, fear meisnigh is meidhir Nár staon ó n-a charaid i n-earra ná i dtúis an ghleodh Acht a chúis a agairt an fhaidh mhairfeadh de snáithe beo
Do shláinte ós cionn cláir go bráth, a ainnir na gcraobh, Sliocht Cháilbhin is Mhártain gan trághadh gan talamh gan réim, Sláinte a bhfuil láithreach is a maireas det ghaol Gur bha feárr sinn amáireach 'ná ar maidin indé
VII
- BARÁNTAIS, ETC
57
A ÉIGSE IS SUADHA SLÉIBHE LUACHRA
(Barántas i gcoinnibh duine éigin do ghoid a hata) Conntae Chorcaighe mar aon le mórchuaird Éireann go huile
Le hEoghan Ua Súilleabháin bile binn-bhriathrach beacht-mhúinte agus file fáthach fíor-eolgach foghlumtha agus aon de cheartbhreitheamhnaibh na suadh-dháimhe san chonntae réamhráidhte agus Leithe Mogha mar an gcéadna
Ag so órdughadh fuinneamhail feidhm-láidir fíochmhar foirtil fíor-arrachtach, neimhneach neartmhar namhaideamhail neamh-charthannach, cródha calma cath-bhuadhach, ríoghdha rathmhar réim-dhíreach, séimh sultmhar so-thuigsiona, rúnmhar reachtmhar ró-thighearnamhail, créachtmhar, ághmhar, úr-mhaiseach, dlúthmhar dána dásachtach, chum gach uile constábla, bumbháille, mór-mhaor, taistealach, agus feadhmannach fórsamhail fíor-fhuireanta do bhaineann re chúirt sochraigh so-bhéasaigh saoitheamhail soinneanda solas-bhriathraigh na ndámh-scol ndántach ndeagh-shomplach, agus chum Eoghain mhic Partholáin Uí Shúilleabháin go sonnradhach is a lucht cabhartha: A Éigse is suadha Sléibhe Luachra, Éistidh linn-ne seal, I laoithibh éifeacht daoibh go léighfead Fé mar scriosadh mé; Foghluidhe tíre tháinig araoir, Is óm thaoibh do goideadh leis Hata fáinneach cúmtha ceárdach Péacach uilleannach
Bhí sé maiseamhail éadtrom dathamhail, Fé mar thuigim-se, Is bannda síoda casta 'na thimcheall, Céim nár bh'iongnadh; Ba bhreágh í scéimh is bláth gach aoinne Fé n-a dhuille sin, Lonnrach lasmhar cúmhra cneasta Caomhna cumannach
Seo an hata gan bhréag fá ndeara do Dhéirdre Thréig Rí Uladh seal, Taitneamh a croidhe do thabhairt do Naois An tréin-fhear curanta, Fé mar aithrisid fáidhe an tseanchais I n-éachtaibh iomaidhe, I gcathaibh na Craoibhe threascair na mílte Laoch gan toirmeasc
'Sí scéimh an hata so an céim fá ndeara Do Hélen cumann searc Do thabhairt do Pháiris go cathair Phriáim Ón nGréig gur imthigh leis; Seo an t-adhbhar 's an fáth d'fhúig Aichill is Áiacs Faon, is iomad flath, Is Hector cródha i ruagaibh comhraic Do thraochadh truipeanna
Is é ba dhíon is éadach cinn Ar phlaosc Chú Chulainn seal, Blánaid mhaordha an tráth do thréig A céile cumainn dó; 'S ar Iason féin do ghluais le laochradh Tréin-fhear curanta, Lomra an óir ó Chalcis ar bórd Don Ghréig go rugadar
'Sé bhí ar Hercules féin do smachtuigh an saoghal Gan bhéim gan toirmeasc
I ruathar ármhaigh Chonaill Cheárnaigh Fé do tugadh leis; Is dearbh gurab é bhí ar chloigean Orphéis Nuair aontuigh Luicifer An chúil-fhionn tais do thabhairt tar n-ais Gan bhéim ó ifreann
Is é néamhuigh clódh mhic Maoil na mbó Thug Gaedhil go huireasbach Fá shúistíbh Gall go dúr-chroidheach gann, Gan réim ná cumas nirt; Is é bhí ar Dhiarmuid i ngoradh na ngliadh Do thraochadh iomad fear, Tré a dtug Gráinne cumann is páirt Tar aon den bhfuirinn dó
Ca tairbhe dhamh-sa a mhaitheas do chómhaireamh d'éis a ghuidighthe
Is gur bh'álainn gleoidhte sásta an tseoid é Ag saor-fhlaith cumhasach; Ní'l ainnir ná bé do dhearcfadh an té Ar a suidhfeadh seal Ná tabharfadh searc rún is gean A cléibh 's a cumann dó
Is cráidhte céasta támhach lag tréith mé I n-a éagmais uireasbach, Is mo ghéaga siubhail gan léim ná lúth 'S is faon mo chuisleanna; d'imthigh mo ghreann, do chailleas mo mheabhair, Do chlaochlaigh m'inchinn, Go dtáinig óig-fhear cúmtha córach Béasach milis ceart
I ndé dom láthair, is thug an mánual Do réir a thuigsiona, Go bhfuair fárdal uaidh is fáth cé An taobh 'nar imthigh sé; Thugas-sa órdughadh fuinneamhail fórsach Fraochmhar fuirmleach Uaim i n-éiric, fé mar léightear Ins na laoidhthibh seo: As I am informed that pilfering roving Rakes gan dearmad, Juris quoque contemptores, Fé mar mheasaim-se, Nightly strollers haunt these borders, Déanaidh faire cheart To apprehend aon chladhaire falladhthach feill Den chlaon-sprot chealgach; Cuarduighidh maol-chnuic, coillte, caotha, Sléibhte is curraighthe Ó Choim na gcaol-fhear go Baoi Bhéarra Is go hUíbh mac Caile soir, Ó imeal Fionn-trágha go Sionainn na mbárc Is go fíoraidhibh Mhuisire, 'S i mbrogaibh aolbhaigh ó chois Féile Síos go Luimneach, Cuarduighidh póirsidhe, poill, is seomraidhe, Is féach i gcupardaibh, Ná fág bácús, lochta, ná parlús Saor gan bhriseadh dhó; Siubhail gach seiléir is cúinne simnéidh, Ó is é is sailighthe, Scartáil airgidh is cófraidhe daingeana, Is réabaidh glaiseanna
Ar fhagháil an tséithligh d'fhág mé i ndaor-bhruid Fé mar inniseas, Léithrigh righne déanaidh d'fhígheadh i gceart Ar a chuisleanna; Tugtar an scrúile chum na cúirte Ar adhastar chugham-sa, Go stollfad go prap an croiceann le hairc Ón bplaosc go troighthibh de
Má's 'na seomra ag mnáibh óga Gheobhair an hata so, Déan a gceangal go diachrach daingean Le cuibhreach gadaraigh; Má ghníd gearán ar a gcruadh-chás Tabhair faobhar bata dhóibh, Is muna ndéanfad-sa léirscrios fola ar an dtréad sain, Déan a chasadh liom
Ag so Barántas dhuit, a bhráthair, Gan baoghal, gan toirmeasc, Is leigfead mo lámh go tapa ar a sháil, Is séala m'oifige; Cuir gach ponnc de i n-execution, I bpéin do ghortuighthe Ag dlighe na suadh is na ndraoithe suairce Saothrach socharach
58
- WHEREAS D'ÁITIMH AON DOM LÁTHAIR
Conntae Chorcaighe, mar aon le mór-chuaird na hÉireann go huile
Barántas Dhonnchadha Uí Núnáin le hEoghan Ua Súilleabháin, file, feallsamhain focal-cheart fáidheamhail foghlumtha fíoreolach agus aon de cheartbhreitheamhanaibh na saoi-éigse 'san chonntae réamh-ráidhte agus Léithe Mogha mar an gcéadna
Ag so faisnéis Dhiarmada Uí Fhoghladha dom láthair-si, an naomhadh lá fichead den Mhárta, míle seacht gcéad agus fiche bliadhain ar chaogad
Ar na cheart-dhearbhadh don fhaisnéisidhe seo is é adeir
an lá den mhíosa réamh-ráidhte ar mbeith dam féin ag ól agus ag aoibhneas i nGleannabhair aoibhinn fhearann-bhláth an Róistigh mar aon le triar ban do riacht im dháil ó thuathaibh lán-mhaiseacha na Ruadh-mhóna i gConntae Luimnigh
an inghean, an mháthair, agus bean ghaoil don dís sin
Do smuain mé an inghean do cheilt ar an ndís eile, agus ar mbeith disi d'aon tuigsint liom-sa, do cheapamar ionad cinnte coinne le chéile i dtigh an fhaisnéisidhe réamh-ráidhte, is do riacht an inghean ann i ndóigh go n-éalóchainn-se 'na diaidh, agus ní cian do bhí ann, amhail nochtann an faisnéisidhe seo, an tan do shín 'na dáil aon do phríomh-chómharsain na bantrachta céadna do ba phríomh-rúnaidhe agus cóimhleannán dóibh sin, fear dárbh' chomh-ainm Donnchadh ua Núnáin
alltán aithiseach ainéightheamhanta agus breallsún bagarthach, baoth-lúbach buidhe, bolg-mhór, bléan-fhairsing; agus ceithearnach ceann-reamhar cnámh-ársa cíor-dhubh clagach cuas-shúileach creat-lom crosta craos-fhairsing, dorcha diablaidhe dath-ghránna draoidheachtach damanta droch chonntanóis, fallsa falaightheach faon-ghníomhach, agus geócach gaigeamhail gníomh-dhiabhalta, laghrach liosta leamhlabharthach, mursanta maoidhteach maoth-mheata meabhalach millteach mío-cháileach munabarach modartha mí-sciamhach, naitheannach namhaideamhail neamh-eolach, pusach prioslach plámásach, rúntach rangach righin-scrogallach, srathaire siubhlach síor-chuairdeach scólta scriosta scaig-fhiaclach, agus teallaire taidhbhseach toirtéiseach, darab gnáth-obair go feasach dá phríomh-chomharsain bheith ag srathaireacht idir bhothánaibh ag reic, agus ag síor-dhearbhadh éithigh gan chontabhairt, ag tabhairt anáire agus ag díol a phríomh-charad ar bhléantsáith bídh
Dearbhann an faisnéisidhe seo go dtáinig an clamhchonablach so chum a thighe i ndiaidh na hinghine réamh-ráidhte agus gur dhearbhuigh dí ar mhóid an leabhair gur fhógras-sa dí-se imtheacht mar aon ris an gclúmhartach so feacht as an mbaile amach, agus go leanfainn iad um thráthnona, agus gur cheapas-sa ionad cinnte coinne leis féin; agus leis na claon-dhearbhthaibh sin do riacht an inghean tar a heolas leis
Ionnus nár bh'feas dí ca háird d'áirdibh an domhain i n-a raibh go teacht fuine-néill an tráthnóna chucha gur aithin sí an tan soin go raibh ar a dúthchas féin arís, ar soin scaras ris an arrachtach sin is triallas tar a hais chugham-sa gur riacht mé, ionnas nach feas cár ghabh an t-ablach soin ó shoin i leith
Ní bhus mó ní deir an faisnéisidhe seo, agus is dá dhearbhadh soin atá an Barántas so: Whereas d'áitimh aon dom láthair I ndé, gan tlás, ar bhrígh mhóide, Fear saordha sáimh-ghlic tréitheach tábhachtach Léigheanta, lán do chruinne-eolas
'Na réim go dtáinig séithleach sár-lag Taomach tláith, is daoi-chóbach, 'S i gcéin 'na dháil gur théarna an bháb Le méinn bheith tráth 'san tslighidh rómham-sa; Le bréithre pláis an sméirle ghnáis Nár thaobhuigh rádh na bpríomh-eolach, Acht éitheach gnáth, is bheith claon 'na pháirt, 'Na straere fáin gan puinn fóghnaimh, An bhé seo rádhaim i gcéin do dháil Gur éaluigh tráth ón bhfíor-lóma, Is mo léan ná ráinig an clé-spriosán Im chléith go ndáilfinn díol cóir dó
Is mian liom trá a mhéinn 's a cháil, Ciodh claon le fagháil 'san ríogh-chóige, Le chéile thrácht i n-éifeacht dáin I réim 's i rádh na bhfíor-eolach: Baothlach beárrtha baoth, gan náire, Sméirle smáil is daoi-chóbach Créimneach cáimeach céasta cráidhte, Is daol dath-ghránna díth-chómhlach
Ablach uallach aithiseach uathmhar, Feallaire is fuaice físeora, Conablach cuardach curaighthe cluanach, Mursaire mór-phuis mío-chórach, Srimile snuadh-dhubh, silte gan fuaimeint Fuinneamh ná luadhail 'san bhfíor-lóma, Scigire suarach, cuirpthe cuasach Curaiceach guaireach gnaoi-dhóighte, Ceamalach claimheach, gan aiteas 'na ghnaoi Ná taitheac 'na ghníomh ar aon bhóthar; Sladaire tíre, creachaire críche, Is airgtheach fill-bhirt éagcórach; Meallaire muing-chas damanta draoidheachtach Bagarthach bruigheanach díth-eolach, Breillice breillsce leabhar-phus laghrach Airciosach íotmhar aoigóideach; Srathaire siubhalach suimneach súil-bhreac, Slibire an mhúin nach binn-ghlórach, Oilithreach gúngach mioscaiseach clúmhach clamh Cealgach cúrsach craois-bheolach; Trodaire trúgh-chuirp, tubaisteach lúbach, Leibid is lionsca líobóideach, Cuineannach crúbach muiniceach com-lag, Taca 'gus úghdar claon-chomhairle
Spadaire sprionnlag damanta dúr, Is breabaire brúideach caol-tónach, Dranaire drúiseach danardha dúil-uilc Meabhalach, múchta i millteoireacht; Gaige gan súghachas, glamaire gnúis-dhubh, Scagaighthe as múnlach, fíor-chóbach, Leath-scuilte tútach, teallaire is trú, Gan mhaise ná múineadh acht díth-eólas
A theastas le fonn sin breacuighthe d'úghdair, Is faire ná dubhart-sa a chruinn-chomhartha: Táid cnamhthacha ag ionfairt treasna 's ag lúbadh, Ag greadadh is ag siubhal 'na mhaoil scólta; Mala chas chlúmhach ar chlagaire súl, Is smearthacht i ngnúis an fhíor-lóma, Leathan-phus rúnntach ghlacann gach srúill Dá dtagann as múr a chladh-shróine
Is caol a scrogal cais-fhéitheach fochmach, 'S gan bhréag tá cromadh 'san dubh-lionnsca, Is caobach broucighthe craos an tslogaire, 'S a mhéadal ocrach úr-bhrúideach; Séithleach solaghthach créimneach coganta, Sméirle is conablach cumhang-ghúngach, Is léir 's is follas gur thréig an sonas An créice fochallach fionn-bhrúchtach
Éighim is aitchim gach n-aon do dhearcfadh Aon strae dá shamhail i gcrích Fódla, Le téid a cheangal, go daor, gan taise Don séithleach chealgach chlaon-chómhlach; Nó i ngéibhinn ghadaraigh é do thabhairt Dom láthair feasta gan mhoill, fógraim, Go snuighead a leathar le faobhar mo theangan Den straoille dhamanta dhíth-eolach
An Ceangal
Aitchim gach n-aon, idir éigse, suadha, is dáimh, I bhfearannaibh Éilge, ó Bhéarra an chuain go Máigh, Má castar an créice strae seo ar cuaird 'na ndáil, A cheangal go daor i ngéibhinn chruaidh le cnáib
59
- CRÍOCHA MION-ÁILNE MUMHAN
(Barántas Mhuiris Uí Ghríobhtha) Críocha mion-áilne Mumhan agus an chuid eile d'Éirinn iathghlais oileánaigh; le hEoghan Ua Súilleabháin
aon de dheirbh-bhreitheamhain na saoithe-éigse ar feadh na gcríocha roimh-ráidhte go huile
De bhrigh go bhfuaras fíor-fhaisnéis re ceart-áiteamh díse deagh-dhaoine
Micheál Ua Clúmháin do chomhnuigheas i mBealach-Uabhar-Átha agus Uilliam Ua hÁithnín do chomhnuigheas ar Ród-chros Tobair Anaedh: iar n-éag d'éigsibh éifeachtacha ealadhanta; do shaor-mhacaibh léigheanta lán-eolacha; do shuadhaibh snuighte sianscothacha: agus d'fhiobhaibh fromhtha fíor-fhoghlumtha: do bhárdaibh bleachta binn-bhriathracha agus do dhámhaibh dearbhtha deagh-shomplacha; do dhraoidhthibh diamhar-rúntacha dántacha agus do dhruadhaibh dáilteacha snais-riaghaileacha agus d'fháidhibh fionnmhara féidhm-dhlightheacha Leithe fairsinge Mogha noch ba dearbh-ughdair dréachta dánta laoidhthe duanta na ndeigh-ealadhan san tan céadna is san chruinn-aimsir i n-ar mhaireadar na taoisigh teagaisc agus na saoithe sár-labharthacha cúirt-ghairmtheacha mianmhara meidhirchaointeacha dleachta dílse d'fhíor-scoth uasal urramach gréithre gaoismheara Gaedheal, gur neaduigh agus gur dhlúth-ghnáthuigh balbh-bháirdín breill-bhriathrach bunscolóige; agus cnáimhsealuidhe ciarsánach cian-aosta; agus dúrdhradaire díoscair díth-eolach; agus fíor-fhuirseoir foghaltach faon-ghníomhach; agus glimsín glafaoideach glam-ghlórach; agus leamh-lorgaire liadurtha lomathach; agus maol-mheilit maoidhteach mío-ghníomhach; agus nioscóid neanntach neamh-charthannach; agus pótaire pleidhceamhail plámásach; agus ráiméisidhe righin rún-chealgach; agus tirim-tharbhán tim-thoirtéiseach i gcuas-phollaibh diamhara agus i gcumaraibh doimhine do-eolais an tSléibhe Riabhaigh, darab dearbh-ainm Muirisín maol malla-chluasach meangach mailíseach Ua Gríobhtha
feallaire noch do dhíolfadh an fíor-bheagán d'iarmhar na héigse atá i n-a bhfuigheall áir agus áirnidhe ar fianscar agus ar foluamhain tré inghreim danar agus foirneart eachtrann a saor-chríochaibh sean agus sinnsir clanna míodhranaidhe Míleadh ar bhrúcht-sháith buisine amhail ba ghnáth ris do dhéanamh
Áitighthear fós ag an bhfaisnéisidhe seo go mbíonn an búrdúnuidhe beag-náireach so ag imtheacht idir shearcchaillighe cois sléibhe 'na fhear leighis lusa luibhe agus asarlaidheachta fá ghné dhochtúra fhíor-fhoghlumtha ban le tabhairt cloinne dhóibh ris na healadhantaibh so
Bíonn fós an bladaire baoth-ghlórach so an tan mheathaid na ceárda réamh-ráidhte air ag iomlat ó thigh go tigh 'na phaidreachán crábhaidh agus coinsiasa i measc cais-chaillichínidhe ciartha coirtighthe na gcríoch agus na n-áitreabh réamh-ainmnighthe ag teagasc agus ag múineadh salm an altuighthe agus a shamhail eile sin de phracás urnaighthe nár órduigh Dia ná duine do rádh ná d'éisteacht, mar shlighe bheathadh agus mar adhbhar cothuighthe dó féin ó ráinig 'na thuathalán, ciodh tréan-aineolach i riaghlacha léighinn is lánfhoghlumtha; ciodh deiliúsach d'órduigheann don bhuidhin sin Bhealaigh Átha gan m'órdughadh-sa ghlacadh mar dhlighe i ndóigh clú agus meas do thuilleamh dó féin tré thigheacht i gcómhairidheacht riom-sa nó rem amhail eile i gcúilgheárrthóireacht mhailísigh gan uaim aiste ná ughdarthás acht ag déanamh deimhin dar leis féin den charadas soin do shnaidhmeas ris agus do b'éigean damh go haimhdheonach do scaoileadh tré mhíochadhas an chríon-chlamhaire seo
Tar éis na fáthaibh sin órduighim do gach file feasach fáidheamhail Fíor-ghaedhealach an báirdín seo do dhiandhíbirt agus do rian-ruagairt ó n-a gcóimh-thionólaibh agus ó n-a gcomhluadar; agus dá n-oifigighibh dearbhtha a cheangal agus a chruadh-chuibhreach agus a bhreith ar an órdughadh soin 'na chime chraiplighthe cruadh-chuibhrighthe do láthair cheachtar de bhinn-bhreitheamhain na saoithe-éigse go n-íocaidh a chríon-chorpán creat-lom cas-leatharach as leamh-labharthaibh a theangan atá tarsa tuisleach tuathalach teirc-fheolach; agus dochum na neithe sin do chur i bhfórsa ag sin barántas tarraingthe fá'm láimh an naomhadh lá de mhíosa Calainn 1780
60
- DE BHRIGH GUR ÁITIMH SCAOITH DE BHÁBAIBH
(Barántas Dhomhnaill Uí Dhála) Is é brigh an déantúis seo fuirm bharántais do scríbh Eoghan Ua Súilleabháin i ndiaidh Dhomhnaill Uí Dhála
dochtúir bolguidh do chuir air san faisnéis do rinne ar dhuine dár bh'ainm Seán Ó Luinneacháin, ionnus go ndearnadh príosúnach de; agus is uime sin do rinne Eoghan an bharántas so
De bhrigh go bhfuaras faisnéis béithe blasta binnbhéalacha agus maighridhe maiseacha mearchaoine na gcríoch i n-a ngnáthuigheadh Seán soirbheasach saor-bhriathrach Ó Luinneacháin taisteal agus tuirling i ndáil óil agus aoibhnis aonaigh agus oireachtais maighdean agus macaomh áille oll-bhláthacha, cidh hionnarbadh é tréimhse a comhar agus a compántas na buidhne réamhráidhte tré inghreim danar agus eachtrannach agus fós tré mhío-phuinnteail díol-fhiach daoine noch d'fhág é féin fá sháil an bhráca ag casadh ris na fiacha soin d'íoc go clúmhamhail amhail (budh) ghnáth ris do dhéanamh
Ar an gceart-áiteamh do na faisnéisidhthe seo is é adeirid go bhfuil dochtúirín baoth-ghlórach díth-eolach gan fios luibhe lusraidh ná leighis, le himchian d'aimsir ag déanamh luit agus léirscriosa ban i n-ainm agus i ngairm fir leighis agus tuarastal bithchinnte dá chionn soin dó ón mbás; ionnus gur cómhluath é i dtír agus i dtuaith, i mbaile mór agus i gcathair; ar tuairisc daoine díoscuire díthshláinteamhla le haghaidh ionnmhasa agus éadála d'fhagháil de chionn a marbhtha agus a mórmhasluighthe; agus fós chum an tuarastal atá go bithchinnte dá chionn sinn dó ón éag do thuilleamh
Áitighthear fós go mbíonn an learaire luath-chuardach so ag tabhairt gliostairidhe do chailleacha agus ag díth-chreachadh giallacha ó fhostaidhibh foghaltacha fiacal
Ní bhus mó ní deirid na faisnéisidhthe seo agus is dá dhearbhadh soin atá an barántas so: De bhrigh gur áitimh scaoith de bhábaibh Gan aon mhearbhall, Go bhfuil trú gan cháil gan chlú gan áird Ag déanamh achrainn; Is dian a radharc so ag triall mar spy Pé taobh 'a dtaistelann An tsaoi glan Seághan caoin searc mánla Maordha is barrshionna; Bíonn an íomháigh 'na shíothnuidhe míoláin Ar fuaid bailte ag rith An fuilire feill i n-ainm fir leighis 'S 'na shéithleach airgthe
Ní liaigh an lobhar acht iarmhar abhaic Is créice cealgach, Gliogaire guagáin oilithreach fualáin Is straeidhre seachmallach
Ná glacaidh piollaire uaidh ná gliostaire, Tá siad marbhthach; Is ón mbás tá cúinse dó dá chionn soin Fé mar aithristear; Do chaill a chiall a mheabhair 's a mhian Is tá i n-' éagan easmuilteach Tré dhoighir éada ag díol a chéile Le Squire Callaghan
Budh shógh leis prátaidhe is dríodar bláthaighe d'fhagháil mar bhéile I n-íoc buinnighe bhuaint as scrutaidhe Is as mnáibh aosta, Bíonn a lainsín ag an gclamhairín Go toirtéiseach, Is ní fuláir go ngairmfear dochtúir patent de Idir bhaothlaigh
Aitchim ar dhaoinibh do bheadh cnaoidhte A sheachaint 's a shéanadh; Ní tuar leighis dóibh guaisce adharcach Atá ró-éadmhar, Bíonn 'na ghealtán ar fuaid bothán Gan fód céille Ag reic 's ag maoidheamh gach leighis le luibheanna Agus sin le tréimhse
Is follus fá chion an folaire guir 'S an gliogaire gréisceach Idir thuataidhibh do ghabh bualtaidhe De dhruim a chéirde, An tan tigeann go tír nár léir dó roimhe sin Bíonn gan séanadh, A ghliostiare tóna aige mar chomhartha Dá lucht glaoidhte
61
- A BHRÁTHAIR CUMAINN
(Séamus de Nógla cct
chum Eoghain Ui Shúilleabháin) A bhráthair cumainn 's a bhile d'Íbh Shúilleabháin, 'S a fháidh ghlain chliste fuair urraim i gcúirt na ndámh, Go bráth sin mise is tú briste muna n-umhlair spás An tseoid seo cuirfead go fuinneamhail chughat i ndán
Ailm is nuin do réir tuigsint ughdar árd Is 'na ndiaidh sin cuirim teine is eabha áin, Roimh ghort bíodh nuin is cuir 'na dhiaidh sin a I n-ughaim mar thigeann tuig is léigh mo dhán
Beith is iodha is t gan bhladar buailte Is nuin go fíor le n-a thaobh bíodh sealad uatha, Uir is d is ar a ndruim go gasta uath cuir Is eatortha suidhte go fíor-cheart ailm uaimse
Sin críoch ar mo scríbhinn nach blasta fuaimint, Is nach blasta sníomhadh i laoidhthibh ceart na suadha
Ní feárr míle líne ná stad an uair seo, Sin an tseoid do mhaoidhim is faghaim freagra uaitse
Freagra - An Teanga bith-nuadh
- IM AONAR SEAL AG SIUBHAL BHÍOS
Fonn: "An Beinsín Luachra"
Im aonar seal ag siubhal bhíos I dtúis oidhche i ngaortha ceoigh, Lem thaobh gur dhearcas fionn-ríoghan, Im ionnsuidhe go séimh ar seol, A céibh ar fad 'na búclaidhibh Ag tabhairt síos ar scéimh an óir, Go craobhach casta ciumhas-bhuidhe, 'Na fúnsaidhibh go béal a bróig
Ba mhaordha, maiseach, múinte í, Ba chiuin i, ba shéimh a clódh, Ba chaomh a dreach 's a súil ghrinn Mar dhrúcht ghlinn ag déanamh spóirt; A déid mar chailc 'na ndlúith-chíor Gan smúit bhí go néata i gcóir, 'S a haol-chorp seascair súbhach síothach, Nár dlúthuigheadh le chéile fós
Táid caora is sneachta ar lúth shíor 'Na gnúis mhín ba mhaorda, modhamhail, A héadan leathan úr mhaoidhim Gan smúit puinn go séanmhar sóghach; Ba chaol a mala dhlúth-chaoin, 'S a leabhair-phíop mar ghéis ar seol, 'S a béilín blasta búch binn Ceannsaidhe, nár thaobhuigh móid
A spéir-bhean chneasta, chiuin, chaoin, Cár stiuruigheadh i gcéin do shórt
Nó an léir a mheas gur bh'ionntaoibh Dom ionnsuidhe id ghaor im chlódh
An tú an bhé thug searc is rún chroidhe Don Chú ghroidhe bhí tréan i dtóir, 'S a céile ceart gur fhúig sí Go dubh-chroidheach le géill don spórt
An tú Déirdre mhaiseach bhúch bhinn Do crúthuigheadh do phréimh na leomhan Le nar traocadh flaith is fionn-rígh Go dubh-chroidheach i n-éigin gleo
Nó an bhé lér cailleadh Cúrí Gan ionntaoibh ag déanamh phóit', Nó an spéir-bhean chneasta d'umhluigheadh 'Na smúit ghrinn ar Éirinn ceo
Is béasach blasta búch binn, Adubhairt sí go séimh gan gó: Ní haon dod mheas, a rúin, sinn, Is diúltuighim go héag don tsórt, Is bé mé ag taisteal dúthaidhe Go dubh-chroidheach i ndéidh mo leomhan, Is mo chréachta ar leathadh ag búraidhibh, Im shúghadh bhíd 'na slaod dom dheol
Tá Séarlas mear 's a thrúip ghroidhe Dár n-ionnsuidhe go héascaidh ar seol, Is réidhfidh seal mo chúrsaidhe Ag búraidhibh le faobhar gleo, Béidh séideadh is cartadh is brughadh síor Ar bhúraidhibh dá dtraochadh ar feodh, 'S ní léan liom lag gan lúth puinn Gach trú dhíobh nár ghéill don Órd
Béidh cléir na gceacht gan púicín Ag úr-mhaoidheamh an Éin-mhic chóir, Is éigse ceart ag tabhairt síos Gach fionn-laoidh go néata i gclódh; An tréad do threascair dúbhach sinn Gan lionntaidhe, gan féasta ar bórd, Is Gaedhil go seascair súbhach síothach 'Na ndúthaidhe go séanmhar soghamhail
8
I SACSAIBH NA SÉAD
I Sacsaibh na séad i gcéin óm dhúthchas, Fá bharra na gcraobh cois céidh na stiur-bharc, Is me ag machtnamh ar éag na bhflatha is na laoch I bhfearannaibh Chéin do túrnadh, Le Danair i spéirling chonncais, Dá gcabhair ciodh tréan mé i bhfionntar, Ag fearadh mo dhéar go lachtmhar le léan, Gan aiteas, gan réim, gan subhachas, Do dhearcas réilteann ghréigeach, ghreannta, Ghlé, bhí gasta, gnúis-gheal, Banamhail, béasach, béal-tais, blasta, Céimeach, cneasta, cúmtha, Maiseamhail, méinneach, maordha, measta, Aereach, abaidh, umhalach, Na reathaibh ag téacht dob éadtrom aistear, Taobh liom seal gur thúirling
Ba chamarsach léi-si a céibhe dlútha, O bhathas go féar ag slaodadh ar lúith-chrith, A mala ba chaol, a hathadh gan bhéim, A dearca 's a scéimh ba lonnrach; Ba dhearg an caor ar úr-lil, 'Na leacain ag déanamh conncais, Is ba bhlasta gach téacsa a d'aitheasc a béal 'Na spreagaireacht méar ar chiúin-chruit
Ba samhail a déid le gné na heala Ar fraoch na mara cubhar-fhliuch, A mama ba ghéar nár léanuigh cleasa Claona cama Cúipid; A leabhar-chrobh réidh is ró-ghlé do dhearadh Béir is barca stiúrach, Caismirt na gcéadta, faol-choin allta, Éisc is ealta clúmhach
A seanga-chorp séimh mo phéin do dhúbail, Ó bháthas go féar go néata i gclúid chirt, Trér shearg mo ghné is do bhalbhuigh mé; Do leagadh mo ghéaga lútha Do dalladh mé d'éis gach cúrsa, Cé labharas léi go cúthail, Is d'aithcheas don bhé a hainm 's a scéal, A treabha 's a tréad do thabhairt dam
Do ghlacas-sa réim tar éis a hagaill, d'éisteas seal is d'umhluigheas, Do charas a scéimh, a méinn 's a pearsa, Céim nár mhasla dhúinn-ne; Ba thapamhail, tréan, gach géag dom bhallaibh, Faon níorbh'fada i bpudhair mé, An tan bheartas gurab aon an bhé do ghreannuigh Gneithe is peacadh drúise
Freagair-se mé an tú an réilteann lonnrach Thug fearg is maodhm na Trae gan cionnta, Nó an ainnir thug léan is leagadh na nGaedheal, I bhfearannaibh Chéin is Iughoine, d'fhúig flatha is éigs' na dtriúch sain, Faoi an amhadh go tréith ag búraibh, Nó an gailteann i gcéin tar chalaith do léim Ó Eamhain ag laoch 'na lonn-bharc
d'fhreagair ní haon don mhéid sin chanais Féin id starthaibh lúb mé, Is ní chanfad-sa scéal do strae dod shamhail, Géag do Chlannaibh Lúiteir, Danar i méinn, i gcéill 's i gcealg, Réice is gaige ó Lonndain, Tá i n-arm 's i n-éadach gléasta ag gearradh Géag is fasc mo Phrionnsa
Ná tarcuisnigh mé, a gheal-scéimh na gcúil-fhionn, Dar an leabhar so im ghéag, ní haon dá gcrú mé, Acht taistealach tréith tar caise le fraoch Do stracadh i gcéin ar úrla, Ag cabhair don té nár bh'fonn liom, I mbarcaibh na bpiléar ar cubhar-mhuir, Is gur scagadh mo thréad as caise d'fhuil Ghaedheal I gCaiseal ba réacsa cúigidh
Ó's dearbh gurab aon do récs-fhuil Chaisil Tréimhse snaidhmeadh liom tú, Aithrisfead féin duit éachta m'aistir, Is scéalfad m'ainim ionnraic; Gairmid éigs' díom Éire mheabhail, Méirdreach chealg-chúrsach, Thug masla 'gus béim tré chlaon le Gallaibh Do thréid mo bhailte dúthchais
Ó fhearannaibh Chéin is Éibhir fhionntaigh, Tar calaith na dtéad go héascaidh sciúrdas, Le teachtaireacht scéil ó Chlannaibh na nGaedheal, Gur gairid go ndéanfaid conncas, Go scaipfid gach béar do chomplacht Na n-amhas do phréamh-stoc Lonndan As beatha na laoch, is go gcastar i réim Mo ghaithle 'n-a réics go Dún Luisc
Do tharngair éigse dréachta is feasa A téacht go treasach trúipeach, Lannmhar léidmheach laochda ag ladairt Méith-phuic galla-phonncach; A scanadh gach scéil tá a dtréimhse caithte, Tré na gcaithfid umhladh, Is atharrach béas ciodh léan leo a cheapadh 'gus réim do thabhairt d'úghdair
Caithfead-sa éisteacht tré dhubh-smachta Ar thaobh na nGalla brúideach, Ó theagmhas féin le tréimhse i nglasaibh, Céim d'fhúig dearbh dubhach mé; Aithris mo scéal don éigse ag baile, Is léigfid aiste chugham-sa, Do scaipfidh mo léan ciodh léir le lachta Déar gur dalladh dúr mé
Cois abhann an tsléibhe tá an féinics fionntach Fearamhail féiseach féastach flúirseach, Taca re téics do scannadh go glé, Is eagnach léigheanta ponncach Do cheapadh gach dréacht gan dúire, Ná dearmaid glaodhach 'na dhún sain Is taiscfidh go séimh tú i n-' fharradh go léighfidh I rannaibh gach céim dod chúrsa
Do dhearbh-stoc Gaedheal 'seadh an glé-ghas gasta, Péarla dearbh dúthchais, d'eascair d'fhuil éigse is laoch nár mheathta I maodhmaibh catha cumhangraigh, Seaghán seasamhach saor do phréamh-shliocht Eachaidh, Is é do ghlacfaidh tú i gcion, Is tabhair do féin tar aon dom charaid Mo bhé gan taisce cumhdaigh
9
Ar Maidin i ndé cois céidh na slim-bharc Ar maidin indé cois céidh na slim-bharc Ag machtnamh go faon 's ag déanamh smuainte, Do dhearcas an bhé ba gheanmnach gné, Ag taisteal im' ghaor tar taoide, Go leanbhach léigheanta líomhtha Lannmhar, léidmheach, líonmhar, Is ba bhlasta a guth béil 'ná cantain na n-éan, 'S 'ná spreagadh na méar ar chaoin-chruit
Ceathrar ban do bhí ag iarradh uain an mhuillinn; adubhairt an muilleóir gibé aca is fearr do mholfadh a duithche féin gur dí thabharfach túis riartha MOLADH NA gCÚIGÍ AN BHEAN CHONNACHTACH CCT: Is fearr Connachtaicc ná cách Is liadh dá cclainn is dá gconách Fir Éirionn bheith ar aon chnoc Fearr aon neach as Críche Connacht
AN BHEAN LAIGHEANACH Is sughach fíorbhfailteach na fir Mór dá méin is dá misneach Ní reibh neach riamh le oineach Gan a leath nó a thrian na Laigheanach
AN BHEAN ULLTACH Ubhalla cumhartha clanna Céin Is Clanna Néill na n-abhall n-ór Ná samhuil Clann le Clanna Néill 'Sgur deacair druidim ris an muir mhór
AN BHEAN MUIMHENACH Ní chuala an chluas gidh borb an bhreath Ní fhaca an tsúil chóir choinnleach Níl ó mhac rígh neimhe amach Aon fhlaith mar mhatha Muimheanach
Ba mhinic me go hurramach mar aon i mbuidhin, Ba bhinne me 's ba shultmhaire ná éan ar craoibh; d'imthigh sin mar dhuille anois na gcraobh re gaoith, Níl cuid agam do dhuine ar bith, ná ag éinne dhíom
Is tubaisteach do chuma orm, a shaogail chuim, Ó shnuimis sinnre huireasba gan aonrud gill; Gach nduine acu léar ghile sinn dá ngéagaibh gaoil, Ná tigid sin dár bhfiosradh dá n-éagaimís
Ní misde sin, be mise agam féin arís, Is ní fhicfhead sibh ná ficeann me 's ná taobhann sinn
Tigid nithe is ionganta san tsaoghal gach laoi Ná sibhse bheith mar mise agus mé mar bhíd
Dá luige cruth 'nar cuireadh sinn, cé léir a luighead, Níor thuiteamair ná tiocfadh sinn le haontoil Chríost; Is iomdha fear cumasach noch théid don chill, Is fuirghimse féam uireasba dá n-éis ar moill
Tá urra agam ná imirc is ná tréigeann sinn, 'S is cuma liom cé am choinnibh bheas ach é bheith linn; Ursa chumainn churata gan géille puinn Do rugasa, 's ní misde dham, mar sgéith dom dhíon
Ar Mhuire dham an t-urra sin do léigean síor; 'S nár fhiceadsa, ach nách giorraide mo shaoghal a ghuidhe, A osgardhacht ná a oirbheart ná a thréithe i gcill, Go gcuiridh sin i bhfoirgneamh gach n-aon dá chloinn
Gan Muiris liom, gur gile dham a ghné sa tslighe Ná a bhfuilidsean, cé hiomdha mo ghaol sa tír, Cionnas sin, mar tuigthear dam a mhéin 's a ghnaoi, 'S gan oiread duibh na hiongan ionta claon mar bhíd
Ar thubaistibh, ar thurainnibh, ar éag do bhidhg, Ar mhunabar, ar mhiosgaisibh, ar bhréagaibh fill, Ar choimircibh 'seadh chuirim thu na ndéithe shíor, A fhir fhilleas dam an druimfhionn dubh ón bplé gan moill
Extract from "Teisd agas Aithrighe Bhrian Ui Fhearragail
1786" RIA MS 23
7 A naimsir Coirrinel Hodson a bheith dTigh Eoin, Ba bhinn guth smolaigh a ccloisdtál Ar thaobh Cnuc Sgithain ard na slogh, Rugabh gan brón fear deanta an dáin
Is iomdha uisge ann sa mBóin, Sas iomdha rón san bhfairrge lán Is iomdha ni do chonnairc me Go teacht an neug agus aodh mo bháis
Is cumhain liom an flaith do bhfeárr, Dhá raibh san trathso a ccrithibh Cuinn Sir Artúr uasal oirdhirc mor Ann sa Choill-Mhoir re mo linn
Baille Ui Mhuirridh is cumhain liom Gan Quakeir ann, na thamhnaigh mhín Is minnic do chuaidh me suas ar bár A ccuislean ard Ui Mhuirridh chaoin
Shemus mor Ó Domhnalain, Flaith gan tár do bhfairdigh an chrich A cclochan-caoinnaigh fo mheas aig cach, Tá a mballaigh arda anois gan díon
Teach na Sgirigidh budh mhaith a ró, Aig Emun mor Ó Ceallaigh bhi Ta si anois aig Emun óg, Agus Lambert posta leis na mnaoi
Do chonnairc misi Cúl-na-gcaor, Aig Antoni-buidhe fa iomad sóth, Tá si aniudh aig Shemas Lester Mhic Antoni bhric mhic Sheoin mhoir
Bhí misi comhradh, beul ar bheul, Re ceathrar Sir Eaduirt diaigh a ndiaigh Ta na noighrithe ar an Móta Bán, Re tri fichid la agus seacht bhfichid bliaghain
Do chonnairc missi go minnic Sheon mor Agus Betty Billeog
a chéile min A cCorrachip fa rachmuis mhor, Eigsi agus stocaigh ann do shaor
Ba chumhain liom, ní chanfad gó, San gcoill-moir Sur Ártur Séadhain Agus moran uaisle daitrigh an Chuirt, Ta faoi smuait aniudh gan aird
Bhí Ruibard Dialluin re ndirthaoi an bo Ann faoi shóth agus uadhbhar ard Uimhir do bhlíantibh agus ni gan tóir Ag imirt, sag ól, sa fiadhach gach lá
Bhí Iarla Chlannricard sa bhantracht bhreagh, Nár thilltar na ccomhnigh ann Agus Counsiller Fearraghail nar ob sóth Fleidh is ol thabhairt dá gach dream Bhí Counsilleir Coistello fear mar cach, Seallad ag aitriugh san Choillmhoir, Feardligh do theagradh go feassach lán Agus fuair on ccailsin saidhbhris mór
Ribbard Ualler thainnic dha ndéis, Fear do gheis a ballaigh ar fad Agas dfagaigh í na srathair chrion Gan coill gan craobh gan dion gan teach
Bhí mé oidhche ag imirt sag ól A dtigh Sheoin Mhoir san mBarrigh-Bhig Cia bhí se an trathso fial gan brón Nir mhair aró acht seallad beg
Is cumhain liomsa Captín Naghtin Flaith gan easbhaidh, mac Mhilachlin mhéil Bheith na chomhnaigh a mbaille Thomais Agus thiompaidh ó erraid re hucht eug
Captín Houston agus Shemus Brún, Budh hard a ccliu sba mór a reim Do chonnairc misi iad faoi ró rachmhuis, Cia taid eilic anois na ccre
Do chonnairc missi Captin Ua Gairrilt Na shennoir chaitigh a Lissnahumhan Grainigh Ni Chearbhail postaigh aige, Sa ccnoc an Chrochaire Émun Mhac Dubhail
Padraigh Maypother is meabhair liom Flaith do ruinnfeabh fíon go rae É bheith na chomhnaigh a cCilltaobhan, Thug fuath agus grain do beart Luteir
Is cumhain liom go farsing fial Partholan Ó Briain do chrocad go hard Is meabhair liom fos an lá dubh Ní adhbhar guth mo dhul a ttamh
Ribbard Ua Gúnein nar thuil guth A Liss-an-da-lunn do chonnarc mé Agus assain dearga air a chuid fearaibh An bhliaghain na Shirriadham do bhí se Emun caoch Ó Ceallaigh na rann, A bhean sa chlann ar na firbhreige Oidhrigh chinntigh Ghleann a Tobbair Ni maith a nobbair an ceart do shéana
Uilliam Ó Ceallaigh a Liss-anuisge, Agus Betty Duimnis aige mur cheile Is cumhain liom an dís sin dfaicsin, Farre iomad eile nach leightear
Is cumhain liomsa Sheon mac an Ruidire Agus Loudi Godfri leis na mnaoi Theacht don tírso lum fá easbhaigh Cia táid a sliucht anois amaoin
Do chonnairc missi Maitiu mor Ó Ceallaigh an tsó ar an cCilleachán Budh maith an dís e fein sa bhean, Budh fialmhar a theach sa shuller lán
Do chonnairc misi a maide-srulla Conbheint brathair dhiadha ghrinn San nionad ceadna an a raibh gárdín Aig Sheon Hárbhard re mo linn
Is cumhain liom a bport-trunna Sheorsa Bruibbeach
an bhuilligh mhóir Na thaoiseach teann aig Eudbhairt Crafton, Tá Artur Gardner anois na dheoigh
Chonnairc missi Eadbhairt Stanli Seal gan amhgar a mBinn-Bhuic Na bhuachail panntri san ccoilmhoir A ttus oige do bhi son
Do bhi an maimsir Uilliam Ó hEoghain Na bhuitileir seolta aig Caiptín Cuff Tá mac inginne na duine mhor Samuel Oens goirrthar dhe Brian Ó Falluin fearamhúil úr A Ruinnamhuta fa ró agus meas Fear nach dtiurfabh troith ar ccul Ré cluithe lúth a tagra an ceart
Do chonnairc misi Eaduirt Irrún Fa shóth a nDun Chillinnrachta Agus iomad flaithibh anoir, sa niar, Ann dá riar go hacfuinneach
Flaith Ardanradh do chonnairc mé Emun trean Ó Fearraghail mór Fear budh crogadh ní raibh ann Ó bhi Fionn a nGleann a Smóil
Threasgair se na Blaix go lár, Thug sé anár agus thóig a ccreach Ó aimsir Eogain Ruaidh Uí Néil Ní raibh neach budh geire air eiriceach
Do chonnairc misi a ccuirt an Mhointigh Seon Mhic Dubhail, sba mór a mheas Agus a mhac Lucas, flaith na féile, Chuirfeabh Gaill agus Geidhil go trean fa smacht
Emun na Geallaigh a ccaissiolruimhe, Ba maith a chliu snior lúgh a mheas, Is cumhain liomsa an Ceallach fialmhur Farsing, ríarthach nar thuil guth
Is meabhar liomsa Gersion Boat, Joe Neuid fos agus Ribard Sinclair Sa niomad Quakeirs do thainic leo, Cuir faoi cheo cuid dar muinntir
Marcus Mac Enery
CANÓIN AN AIFRINN Ar an adhbhar soin, a Athair is mó trócaire, umhalghuidhmíd thú, tréd Mhac Íosa Críost ár ttighearna, glac chughad agus beannaig na tiodhlaiceadha so, na tabhartuis so, doghnímíd d'ofráil duit ar ttúis ar son na naomheagluise coitchinne go mbadh toil leat síocháin do thabhairt di, a cumhdac, a déanamh aonda, agus a riaghlughadh ar feadh an domhain go huile mar aon red' shearbhóntuidhe an Pápa N, ár nEasbog N, agus ár righ N, mar an cceadna na huile chreidios agus do choimeadas go fíor an creidiomh coitchionn abstalda
Cuimhniúghadh na mbeo
Cuimhnigh, ó a Thighearna, ar do sheirbhíseachaibh uile idir fhear agus mhnaoi N agus N, agus go háirighthe ar son a bhfuil do láthair, agarab aithne dhuit a ccreidiomh agus a gcaondúthracht ag a nofrálamaoidna air a son, nó ag a nofrólaid féin duit an iodhbhairt mholta so, ar a son féin agus ar son a muinntire, ar son fuasgalta a nanmann, agus ar dhóthcas a slánuighthe, agus re a ndíolaid nó re a ccoimhlíonaid a ngealamhna duitse, an fírdhía síoruidhe marthannach
Air mbeith ramnpháirteach san chomaoin chéadna agus ag onórughadh cuimhne go speisíalta na Maighdine síorghlórmhaire Muire Máthair Dé ar ttighearna Íosa Críost, mar an ccéadna na hapstail agus na mairtíricc bheannaighthe Peadair agus Pól, Aindrias, Séamus, Eóin, Pilib, Parthalón, Matha, Simeón, agus Tadhg, Línus, Clétus, Clement, Xistus, Conchubhar, Ciprian, Labhrás, Crisogonus, Eóin agus Pól, Cosmas and Damían, agus do naoimh uile; agus deónuigh tré na saothar agus tré na neadarghuidhe ár neartughadh sna huile neithe tré chongnamh do tharmuinn trés an cCríost céadna ár ttighearna
Amen
Ar an ádhbhar soin, ó a Thighearna guidhmíd thú an ofráilsi ár ndaoirsi agus daoirse do mhuinntire uile do ghlacadh go grásamhail; ár laethe d'ollmhughadh ad' siothcháin ár sábháil ar dhamnughadh shiorraidhe agus ár gcur a nuimhir do chlainn toghtha, tré Chríost ár ttiagharna
Bíodh mar sin
Ó a Dhé, guidhmíd thú an ofráil chéadna do dhéanamh is na huile neithe beannaighthe, éifeactach, reasúnta, ionghabhtha; ionnas go ndéantar de ar ár sonna fuil agus feoil ár ttiagharna Íosa Críost do Mhac róionmhuin
An tí an lá roimh a pháis d'fhulang do ghlac arán ina lámhaibh naomhtha, agus ar ttógbháil suas a dhearc chun neimhe chughadsa, a Athair uile chomhachtac, ag tabhairt buidheachais duit, do bheannuig é agus tug dá dheisgiobalaibh é, ag rádh, glacaidh agus ithidh uile de so óir asé so mo chorp
Ar an módh ccéadna iar nithe a shuipéir, ar nglacadh na cailíse iona láimh naomhtha beannuighthe, ag tabhairt buidheachais duit mar a ccéadna, do bheannuig agus tug dá dheisgiobalaibh é ag rádh glacaigh agus ibhidh di so óir así so cailís m'fhola don nuaidhreacht mharthannach (rún-diamhar creidimh) doirtfíghear ar bhúr son agus ar son iomaid dochum maitheamhnuis peacadha
Dá mhionca dodhéanfaidh sibh na neithe si, déanaidh iad a gcuimhne ormsa
Ar an adhbhar soin, ó a Thigharna, ar mbeith cuimhneach dúinne do sheirbhíseachaibh agus do phobal naomhtha ar pháis bheannaighthe an Chríost chéadna do Mhac ár ttiagharna, mar aon agus ar a eiseirghe, agus mar an cceadna ar a dheasgabháil glórmhar go neamh ofrálamaoid dod mhórdhacht ró-árd, dod thíodhlacaibh agus dod thabhartuisibh féin, iodhbairt ghlan, iodhbairt naomhtha agus iodhbairt gan truailleadh, naomharán na beatha shíoruidhe agus cailís na sláinte síoruidhe
Agus guidhmíd thú féachain ortha maille re ghnúis thrócaireach agus a nglacadh amhail do ghlacais go grásamhail tíodhlaiceadha do sheirbhísig Abel an fíoraon agus iodhbairt ár nárdathar Abraham, agus an naomhiodhbairt gan truailleadh d'ofráil do árdshagart Melchisedec duit
Umhalghuidhmíd thu, a Dhé uilechomhachtaig, aithne na neithe si do bhreith a lámhaibh do naomhaingeal chum t'árdáltórach a bhfiaghniuse do mhórdhachta diadha, ar mhódh an méid againn tré rannphairt na haltórach do ghlac fuil agus feoil naomhtha do Mhic go mbiadhmaoid lán do na huile ghrásaibh agus beannughadh neamhdha trés an cCríost ccéadna ár ttiagharna
Amen
Bí cuimhneach, ó a Thigharna, ar do sheirbhíseachaibh fir agus mná, N agus N, d'imthig reomhainn maille re chomhartha an creidimh agus atá suaimhneach a ccodhladh na síothcána
Ó a thiagharna, guidhmíd thú, tabhair dóibh agus do na huile do chomhnuigheas a cCríost ionnad suaimhnis, soillse agus síothchána
Amen
Agus dúinne na peacaig do sheirbhisig ag a bhfuil dóthchas an iomadamhlacht do thrócaire deonaig roinn agus comhluadar do thabhairt maille re'd naomhapstolaibh agus mairtíreachaibh, maille re hEoin, Steaphan, Mattias, Barnabi, Ignatius, Alecsander, Marcellinus, Peadar, Felicitas, Perpetua, Agata, Liucia, Agnes, Cecilia, Anastasia, agus maille re'd naomhaibh uile agus umhalghuidhmíd thú sinn d'fulang 'na gcomhluadar, ní ar son ár saothar acht ar son tusa do bheith fonnmhar dochum maitheamhnais do thabhairt dúinn tré Críost ár dtiagharna
Tré na ndeinirsi, ó a Thiagharna, na huile tiodhlaiceadh dá ndein tú do naomhughadh do bheodhadh, do bheannughad agus do bhronnadh orainne tré san, maille ris, agus annsan is dual duitsi, ó a Dhé, an tAthair uile-chomhachtach an uile ghlóir agus onóir an aondacht an Spioraid Naoimh, tré shaoghal na saoghal
Amen
THE IRISH ORIGINALS OF THE ELEGIES O Gíaráin cct
II Sileach aon fhear gur dil dho féin me, 'nuair luighin dom mionn, steid a dha trian sios diom 'nuair a smuinimh air do chomhradh liom
sneachta siopaidhe 'gus é dha shior-cur faoi shliabh ui fhloinn 'sgo ffuil mo ghrádhsa mar bhláith nan airnidhe air an droidhnean donn
Shil me fhéin nac a ceasact spré orm rachfad grádh mo chroidhe 'snach fagfeach sé na dhéig me mar gheall air mhaoin; faraor gér nach ffuilim féin agus an fear a chraigh mo chroidhe, an gleanntan sleibhe 'gus me ffad o aen-neach, is a drúcht bheith na luidhe
Ta féirin le mo chéad shearc an mo phóca shios, 'sfearaibh Eirion ni léisfidís mo bhron faraoir; 'nuair a smuinimse air a chursaidhe 'sair a chúl breadh donn, bim a ger ghol ós-iosal is ag osnail go trom
Go ffadh me feirin la an aonaig óm bhuacail donn, is cómhrad seimhidhe no dheigsin ó phlur na ffear; fáraoir gér nach ffuilim féin agus an sagart air fáil, no go ndúblamaois ar ccúrsaidhe sul fa dtéid re anon
Pé nar bolc leis é, molfadh mise grádh mo croidhe; is pé nar bolc leis é, suidhfe mé le na thaoibh; pé nar bolc leis é, mile aithrine tri lar a chroidhe, 'sa réalt an tsolais am béal a phobail, is tu bhreoidh mo chroidhe
'Sa dhia dílis cread d dhionfas, ma imghin tu uaim
nil eolas chum do thíghe agum, chum do thinidh na do chluid: tá mo dháidi faoi leatrom agus mo mháimi faoi bhrón; tá mo ghaolta go mor a ffeirg liom, agus mo gradh bhfad uaim
Tá smúit air mo shúille 'snior chodail me néal, ach a smúineamh ortsa, chéad ghrád; má bhfhad an oiche a reir; faoi do chursaidese do díulta me an domhan uile go leir; 'sa chraebhin chúbhartha cad as a dtabharfasa do leabhar am breig
III
Ambreatain is inéirinn shaetharaidh an tárdfhlaith clú bachus gan éifeacht, is géar thu atrácht ar ccúl Acharaid na héigse do ríaradh dáimh go húr nior bhaintreabhach an fhéile gur eag tu a Sheain de Burc As dubhach do dheighse atáid Tiaghearnaidh lan do chúmhaidh a phlúr na dtreabh budh gaolmhar cáil agus clú; budh súgách fíal an tárdfhlaith Seáan de Burc 'sgo' Dún-mór ó thriall se ta an fíadh sa Rás air gcúl An fíalfhear sáimh is féarr do thuigeadh gach cúis aríar gach dáimh budh gnáth leis eineach is clú fiáigh chríche fáil, 'sna Ráis ad imghidh air ccúl O thríall an bás air Sheáan mhac choirneil Búrc Aleac ata ad ghear-chlúid air ghéig uír chumasaigh bhréadh ann aló bhí féimeamhuil, spóirt, chlub fiáig agus Ráis Is leat abheith pléideamhuil ceimeamhuil mar as follas do chách 'sgur air do thaisgidh go láetheamhail tá pléisur chonnacht ar lár Cia do chuirfeas cluithmhidhe na Rás ar siubhal
cia bhéarfas buaidh an churraigh go connacht no bárr gach clú cia bhearfas chugainn le cumas an pláta ón mumhain o déag uáinn coinneal nacuideachta Seáan de Burc Ardfhlaith mhóir bheir ceannas a cclú sa spórt Is ann do lán halla budh gnath aiteas is nuaidhheacht-céoil niel ann áit aca ach gáir sgreadaigh smúit is bróin semo chradh deacrach an stáidmharcach abheith na luighe an-dunmor Mo ghéar chúmha an té úd chuir an bás ar ccúl o léig úir go céin clúdh go clár na Mumhan mur ach gur éag uainn an fear féimeamhuil Seaan de Burc ni bhéarfach Sir Eudbhard coimh-réig úd an pláta air síubhal Ta cead ag gach marcach ó chlár na mumhan theacht le na neachraidh ghan gearran fúinn ta airgiod gan allas le fághail a ttuaim niel fear abhacadh nuair nach maireann againn Seaan de Búrc Seacht ccéad déag gan bhréig is da fhichiod ar ttús go ceart a Sé, do reir an dáta nuadh o theacht Mhic Dé dar sáeradh o cháin an ubhaill go teacht an lae fúair éag thú Sheaáin de Búrc As dubhach an Green club ag caoineadh o básaigheadh thu agus feadh na tíre chóidhche an fhásach chiuin tá an fíagaidh firrghlic fo lióg mo chradh san dún agus sin cuimhnioghadh mhiósa do nimsé air Shéaan de Búrc
IV
Eamonn achnuic
Sa chúl áluinn deas, na bfháinnighibh cceart, Is bréadh iad, sas glas do shúile
sgo bfhuil mo chroidhe da shlad, mar áshníghfidh gad, le bliaghain mhór fhada súil leat
da bfhuighinsi o chéart bheith mur cheile leat, Is eadrom deas do shiubhalfuinn
sgo réighfain gach sgairt aig éalodh le 'm searc air choilltigh sgabtha an driuchta
Sgo deimhin fein abhean, ce mór é do mheas, Is náir liom thu dom dhíultadh
ce dfáig tu me gan sláinte agam
sgan fáth no coir air mo shiubhalta
ni dana mo lamh, 'sro fhaiteac mo ghrad, atheagar
ma bhionn tu siubal liom, Eamonn acnuic ata agad ann, sas daer anois ann a dhúthaidh Sa ghrádh sa chumann
sa ghradh gac nduine
an ttriallfa seal don mumhain liom
mur abfhaghmáois go deimhin ceol agus imirt, Is uaisle na bfhear asúgradh
cáora cuilinn, samha agus bhiolar, blatha agus blas na núbhlaibh
planda don duilleabhar fuinn agus torainn, Is fásach go mulla glúine
Sa bháb chneasda cháomh
do pairt liom na sgaóil, sgo snámhfuinn atáoidi ad déighse, sgo mbféarr liom do ghean, ashearc sa run na bhfear
no nárus na náomh nuar éagfuinn
och
is támhach lag abhiom, smo shlainte uaim da snidhemh, le grádh ceart don mnáoi dho thréig me
sgo dobáil liom da máoidheamh: ach slan leat amháoin
o dhfágais me air dhith na céille
Sdo bhearuinn aleabhar gan bhreig dhuit le fóubhonn, go ndéanuinn tu do thoghadh air cead bhean
sgo rachainn leat anonn tair trénmuir na ttonn, sgo ttreigfuin an dhomhan go léir ort
mur andéar tu an am go nélodh tu liom Is tréith mise fann gan éifeacht, mar éngheilt angleann, gan éirim gan meabhair faói geaga na ccrann um aenar
Staimsi lag, is im chroidhe ta an chnead sas deimhin nach gar dhamh fáesiomh
le hiomarcaidh searc do phlúr na mban, sa píob mar eola air áenloch
adláoithe daite cíortha casda, sláeimac snasda cráebhach
smur bfhuighe me o ceart bheith mar cheile leat, Is téighin gur gar atéug dhamh V
Thug me an chuáirt agus baithreach liom m'astar sme air eis mo shúbhail, air uáigh mo charad sdo mhearaigh sin radharc mo shúl ni bhfuair me agum agus me falcadh na ndeor go húr, ach cruadh leac dhaingean air leabaidh na créabh rochumhann
Ni tréan mo labhairt se mheasom nach chúis náire, aen bhocht sgaite me agus choilleas mo chúl báire, niel pion, nil peanaid, niel galra co trom cráite, le heug na ccarad, no sgaradh na ccompánach
Mo leun
mo dheacair
mo mhillead
mo bhron, s'mo chradh
mo cheol chrúit mhilis
mo bhinneas
mo shaidhbhrios dáin
cia thoigtheadh air dhuine bheith air buileadh, no bpein mar taim
no deóra fola do shileadh do dheigh gach lá
THE IRISH ORIGINALS OF THE SONGS I
As mian liom tracht ar bhláth na finne Gráesi an ainnir is súgaidh sgurab í rug bárr accail sa ttuigsi air mhnaibh bráadh glice na ccúigeadh Cia be bhiadh na haice daoidhce sdo ló ni baoghal do athtuirse chaoidhche no brón aige an rioguin tséimh is aoibhne méin sí cúl na ccraebh sna bfháinnigh Ataobh mur ael sa píob mur ghéis sa gnaoi mur ghréin atsamhraidh nach tapaidh don te dar gealladh mar spre bheith aicise geug na ccamdhlaoi as suairc sas sáimh do ráite genamhuil as álainn deas do shúilghlas se chluinim gach lá aig cách da aithris gur fáinneach cas do chúltais Síud mar adeirim leis anóigmhnaoi shéimh bhfuil aglór nios binne no ceol nanén nil sians no greann dar smuainigh ceann nach bfhuighthear go cinnte ag Gracey Alúb na seúd ar dluíthdheas déad achul na ccraebh sna bfháinnigh gidh ionmhuin liom fein thu sdadaim don sgéal, ach dólfainn gan bhréig do shláinte
II
Ce be abfhuil se andán do alámh abheith faoi na cionn measuim nach eagal bás do go bráth no ann abhéo bheith tinn Achúl deas na mbachall fáinneach fionn achom mur eala gile snámh air atuinn grádh agus spéis don ghasraidh; Máible shéimh ni Cheallaidh déud as deise ar leagadh anárus cinn Sniel céol dar bhinne áseoladh an duine nach ar bhéol dó tuigse arádh an sgach céim ta gruaidh mar Rós an drithle
as buan na chomharsa an lile arosg as mine ghlaise bláth no an chráebh Se deir gach ollamh moladh chlár shíol néill go ccuirthea na corra cholladh le sárghuth béil niel amhrus liom ann
asháimh labhrach bhinn ach óltar linn go grinn do shláinte féin Odéagadar na mna mánla air attráchtaidis an domhan go léir measuim nach fuil na náit ann ach Máible le clis sgach céim An sacht gach duine accáiligheacht sa ccéill as ághmhur don fhile afághail ón déis cúl na ccraebh is finne, lúb na ttéad as binne snuadh na geise gile bráighe sa táebh
Niel aen da bhfeic nach ionghantach acleas nach néirghidís agheilt ambarr na ccráebh sa té nach léir dho an choinneal lán do speis aleinibh si as fearr méin is tuigsi do náisiun gaedheal Si as deise cossa bossa lámh agus béal péire rosg is fuilt afás go fér ta an báire so linn ashárughadh lucht grinn fa rádh go bhfuair me an fhoill
as ágmhar liom é III
Inghean tais na mbánchióch is áilne no laéige bfuacht do phríomhfhuil cholla dhá chríoch adfás tríd afhréamha nuás don tráoi da ttagmhadh ndán do bheith ndáil na mbain ndéethe ar cuáirt do mháoithfedh leatsa an táilleagan far fás guimh an éuda uás Ta cáoir ar lasadh dárdfhuil na Sábhuiseach déanta id ghrúaidh agus on láoch mear Conall céarnach chuir árchatha néirinn uáir sgan bráon dod gháol nios táire a bhlaith cháoimh na méurlag luáth do ríoghfhuil Cholla ríoghraidh lonna ó ghaedheal ghlas do ghluáis Ta dath na heala cclódhión re béo ghrís na ccáor aspárnn ina leaca gloin na hóig inghine is rós líonta bráon afás gach planda tteacht da córnndhlaoithe forsgaoilte faontais tláith sgach rabhradh teacht da béol caóimh dtéobharthadh sin dáoine ón mbás Ta deargfhuil cheart shiól Róigh agus mórcholla an righ tug bárr gan seargadh airfad gach nórlaigh don rómhiónla mháoithghil bhláith as dealbhach oibrioghadh améor mín ar sról síos le sráonadh lámh sgach mír dhi uile ar lí na lile ó bhráoighthibh go lár
IV
Bean dubh an gleanna
Abhfacadh tu
no an ccúala tu an stuaire dob aille gnaoi
ingleanta dubha sme in uaignios, gan suaimhnios do lá no óidhche, beilin caoin atsuanroisg do bhuair me sdo chradhaigh mo chroidhe, mo bheannacht fhein go buan lei ga di an ccuan úd be ait imbidh Ata se sgriobhta ibprionnta do chom seang sdo mhala chael sdo bheilin tanuidh faoi sin na saoilfinn do neasach bréag, do chrobh as gile sas míne, ionna an síoda sná clumh na néan, sas buartha craidhthe bímse nuair asmaoinim ar sgaruinn léi
Nuair adhearcas i do théidh me le gér shearc da gnáoi sda snó
amiona cíocha glegal, adéiddheas, sa dlaoi fholt oír, ba gile adreach na Deirdre chuir láechra na Midhe ar féodh, sna blánad mín na ccláenrosg le ar tráechadh na mílte tréon
A phlur na mban, na tréig me a bháethlach le saint dá sdór, gan chliu gan mhéas gan bhéasa ach blaedhearacht is bruidhean is gleo, is ciuin do shinnfinn dreachta breagha gaoidheilge dhuit oidhce an fhomhair, sdo sgruidfuinn sdair na Feine go leircheart sna míleadh mór
AN TÉACS Aig so Ríoghuin do tháinic aig Muirchadh mac Briain Bhóruimhe Ó Cinnéadaidh go cath Ghafadh Cluana
Cluain Tarbh aig iarraidh sgéula óna níonnbhar dearbhráthar do bhí san ccath, agus cheadhna trí bhríon d'fhuil Rígh no a mhac chuim leighios do dheanamh dá fear[r] agus dá dís mac do bhí fo dhraoidheacht i ttiobruid na ttrí mbric
do fuair bás le faicsin na mná so, iar an adhbhar go raibh sé cinneamhnach do bheith amhlaidh
"Mo cheisd ort-sa a thréinfhir, a chréachta an earraidh uaithne, an fiseach thú ar fágadh mo dhearbhráthara sa nGafadh Cluana"
"Mo cheisd ort-sa a aindir, a ríoghuin a' dreacht mhánladh, an raibh gaol agad no dealbhadh le fir na ccréucht ccalma"
"Trí triar do chloinn mo mháthar, mo cháirde gach uair iad; is liom a bhídís go gaolmhar, an níonnbhar an earraidh uaithne"
"Dá dtabharfá dom chomhair, deoch ó thiobruid na suaithne d'árasuinn duit tríd dhaoighneacht, an naonbhar an earraidh uaithne " Gluaisis an bhean go cuimhneach, ar gcluinsin sgéala a dearbhráthra, is fuair sí tobar tuinnghlan, air a cómhgharadh cois tráighe
Thug sí lán na cuaiche chuin Muirchaidh san nam sin, is é nachar éur aon neach, fear ba féile faoi lámhsgail
"Ó choisgios brígh do thairt, aithris feasta do sgéula agus na leig sinn do do dhíombuaidh, air a n-iomad a chréachta"
"Más iad na fir chalma, do bhí me i láthair a mbásaibh; is le mo chloidheamhis mé m'aoinshir thuit do naonbhar dearbhráthar"
"Mo dhearbhráthra sa nGafadh Cluana, deimhin má fuaireadar a n-oídhe; gloim coilean coin do chualuis, is domhna chuaidh mo chroídhe"
"Gloim coilean coin má chualuis, is domhna chuaidh do chroídhe, no cuain bhroinne do mháthar, cia thú féin no cia t'athair
"Inghion me do Áinleighe Áithe Cliath, innsighim duit-se a thriath na lann, is do ghruagach Oilean na nÉn, do rugas féin mo chlann"
"Trí chéad bliadhain dúinn air an noilean so thall, fo ar ccuid agus ar ccuinne féin; ní dearna tiolamaoith ré aon neach, agus bheirmís mórchreach a ccéin"
"Lá dhá rabhais fo shonas a ndoras na cathrach, má bhí maith ar mo chomas, mo thuras liom ba tharbhach"
"Chuaidh me an taoibh ó dheas don chathair, mar a raibh an tiobruid dob áille, is inn a bhí na trí bric gheal a' léimhnigh, is iad a dh'éirigh a n-áirde"
"Na trí bric sin dob áille, aig faicsin sgáile m'fhionnaidh, d'éagadar go dubhach, agus is cumhach me 'na d'aithleach"
"Och a mhic a rígh bhí mórgach, a ngairm 's a ndaondhacht, is maith a d'fhóirfeadh ar mo dheacra fuil chorcar do thaoibh-se " d'éirghidh Muirchadh tridh dhaonacht, is chomuil sgian dá bhrághad, is thug lán na cuaiche gan éura, don mní bhéuildearg mhánla
"So dhuit an chuach iomlán, don mbiodh mhilis iomlán an múinteacht deireanach déidheanach, beir leat é agus aithris " FÍNIT
Is uireasa machnaimh ar mhaitheas na Tríonóide Ler tuileadh an talamh de mhallachtaibh míleortha, Tiomargadh taitnimh do chleachtaibh na clífeola 'Na ndrongaibh tug anamnach damanta díthreorach
Uireasa machnaimh tug d'aingil do bhí i nglóire Titim 'na gceathaibh go seachmallta síobhóideach, 'Na mbruithnisc cheamalach anacrach mhíshnómhail 'Sileadh go leachtaithe i lasair ná críochnófar
Is uireasa machnaimh fá ndeara don mhnaoi bhreoigh sinn Druidim le habhall na haithne ar chraoibh órga, A bhriseadh 's a bhlaiseadh 's a thabhairt dá caoinstórach d'fhúig sinne go daingean san ama fá chuinggheóca
Is uireasa machnaimh don leanbh bocht trí an ngnó san Le mioscais a chealg gur mharbh a chlíchomhalta d'fhúig bruite nocht a anam i bhfarraige nimhe scólta Is ná feicthear leathphingin glanta den díol fós de
Le huireasa machnaimh a theangmhaigh an ní neosad Do dhuine bhocht ainnis bhí sealad 'na rí chomhachtach Go cumasach ceannasach bainiseach buíontslóghach, Gur scribheadh a dhamaint ar fhalla le mínmheoraibh
Is d'uireasa machnaimh do dheachtar linn síos sómpla Deimhin den tsamhail i bpearsain an rí Póil oilc Le buile na peannaide chealg 'na chroídhrólainn Bhí ciontach 'na mharbh 's is fada dhó ag díol fós as
Is uireasa machnaimh do dhamnaigh Aintíócus In ifreann ceangailte ag spalpadh re spídeoireacht Mar ionathar ablaigh treascartha i ndíg bóthair Ag iomlasc a anama ar leacaibh an fhíorspólta
Is trí uireasa machnaimh na seana do shín romhainne 'Na tuile ar an dtalamh tug fearg an Rí mhórga Ler scriosadh a sleachta gan phearsa den droing, móidim, Ach an uimhir do sheasaimh 'na mbeathaidh san loing órga
Is uireasa machnaimh tug lasrach nimhe is tóirneach Is tine na bhflaitheas chun cathrach mbruíonómrach, Faghthar deimhin ná deachaigh neach astu re ríomh sceolta Ach duine agus ainnir 'na salann do fríth fós ann
Is uireasa machnaimh ar phearsain an Rí thrócairigh Tug cumus dár n-athair i bparrthas síoch sóilmhear Ag fiuchadh le scalladh 's ag screadaigh go glinndeorach Mo thurraing
bheir damanta scata den tsaol bhrónach
Is uireasa machnaimh ar chneastacht chirt Chríost chomhachtaigh d'fhuiling a spalladh re sparradh na spíonchoróine Bheir uimhir dhubhamhairc 'nar dheacair a gcruinnchomhaireamh Ag ciseal ar shlabhara is lasrach nimhe leosan
Is uireasa machnaimh ar theagasc an Naoimh-mhóirSpioraid Mar chitear i gcantain 's i gceachtaibh na bpríomheolach Bheir bruithnisc cheamalach anamnach críondóite Ag Lucifer ceangailte i nglasaibh dá righinróstadh
Is uireasa machnaimh ar fhlaitheas an Rí ghlórmhair, Ar bhinneas na n-aingeal ag cantain go binncheolmhar Is ar chriostalaibh anamnach sneachtaidh 'na shíorchomhair Bheir deimhin dubh damanta dearbhaim síos slóite
Is uireasa machnaimh ar amasaibh saighead seoltar Re toirmeasc namhad ag seasamh na slí romhainne Bheir muclach anamnach anacrach bhfíordhreoite Idir ursanaibh dearga ag lasadh gach aon mhóimead
Is uireasa machnaimh tug cealgach croíchróloit Iomlatach aithristeach aithiseach íogórach Iongantas anamnach ndamanta ndíchomhairligh Is tine dhubhdheataigh dá ngreadadh le mídhóchas
Is uireasa machnaimh bheir spairneach baoisghlórach In imreas aigne ag easmail 's ag guíodóireacht Sinne is ár leabhair dá spalpadh le luímhóide Is is deimhin gur eagla go gcaithfeamna díol deorach
A Mhuire na bhflaiteas thais mhaiseamhail mhín mhómhail, A choimirc 's a chabhair na n-anbhfann ndíthreochais, Sirim sinn sheachaint re feartaibh do ghuí, deonaigh, Ós deimhin an tAthair gur bheartaigh 'na Ríocht coróin duit
A bhuime is a bhanaltra gheanmnach ghnaoighlórmhar, Foiligh ár mbearta fé bheannaibh do mhínsceobhrait, Ná fuiling sinn dhamaint re damantacht gníomhghnótha Ó dliteadh led leanbh i bhflaitheas 'na Ríocht coróin duit
A bhruinneal 's a mhascalach bheannaithe bhinn bheoga Is criostaltha chailce ná an sneachta de dhroim bóchna, Re cumann dá screadair ón araidSpioraid Naomh gheobhairse Coimirc dár gceastaibh mar cheangail 'na Ríocht coróin duit
Más uireasa machnaimh is mallaitheacht smaointeoireacht Bheir tuilleadh acu ar lasadh le lasair 'na síorsmólaibh Is misneach do neartaigh na haingil go naoi n-ordaibh Misneamhail neartmhar chun seasaimh i sítheoilteacht
Is iomarca machnaimh rinn tarmainn dín Dhomhnaill, Gan ithe gan ghearradh gan stracadh le fíoch leomhain, I gcomlach cleatraigh fhairsing an mhíl mhóir chuir Ó thonnaibh na farraige ar talamh i dtír Jonas
Is iomarca machnaimh is eagna is aoirdeolais Is oidis tug ceannas is gairm do Mhaois thógadh Gan fuireach a bhasa chun flaithis ag guí trócaire Is trí thonnaibh na mara do leathnaigh Rí bóthar
Is iomarca machnaimh chirt aigne an trír tógadh As an dtine do chaitheadh re bagairt an rí dhóraidh Tug inneallta a bpearsana i ndealbh 's in íoghair dhóchais Gan ribe dá mbathasaibh greadta ná fríthdóite
Is le hiomarca tabharthais machnaimh i gcroí Job ghil d'fhuiling gan ghangaid a dtagadh 'na shlí i dtreonaibh, Toirmeasc treasa agus teascairt ar chlainn mhómharaigh, Trí bhfuilid lucht teagisc dá aithris 'na soísceoltaibh
Is iomarca machnaimh is dearbh do shaor Joseph I gcoinnibh an taitnimh do radadh le mnaoi nóchair Fár fhuiling sin atuirse is scannail re poimp mhórtais 'Na chime bhocht cheangailte i gcarcair ar díth sóltais
Is iomarca machnaimh tug d'fheartaibh don tsíorÓigh ghlain Friotal an aingil do ghlacadh gan puinn tóstail An tan d'innis de shanas di an tAthair gur fhíordheonaigh Ise dá leanbh trí ngeabhadh 'na coim feoil choirp
Is iomarca machnaimh do neartaigh arís Joseph Muire na bhflaitheas nuair mhachnaimh 'na broinn tóirrcheas Fulaing gan mhasladh ar bith thabhairt dá mhnaoi phósta Is is ionamhain cheangail an leanbh dil Críost comhall ris
Is iomarca machnaimh is frasa agus fíordheora Do shileadh as a dhearcaibh 'na gceathaibh gan toinnteora Tug deimhin chun aithreachais Peadair d'éis síormhóide Is mionna do spalpadh nárbh aithnid dó Críost d'fhóir sinn
Is iomarca machnaimh tug d'ainnir na mínórfholt Ag titim chun talaimh go slamarthach slímómrach, Do chiontaigh i ndamaint le fearaibh ag luí leosan, Filleadh le hatuirse i gcreathaibh go croídheorach
Is ler cuireadh an t-anam san marbh do bhí ag feochadh Curtha go taiscithe ceartaithe i gcaoilchomhrainn Fár misneamhail d'eascair 'na sheasamh gan mhoill mhóimid Le friotalaibh beannaithe Aingil na príomhchomhairle
d'iomad mo mhachnaimh a machnamh ní chuimhneochainn Ar an uimhir de dheascaibh a machnamh do rinn fómhar, Níorbh usa dhom deachamh ar cailleadh dá dhíth a chomhaireamh Ná tonna na mara le cnagaire a chruinnthomhas
A Mhuire gan mhairg gan tearca gan díth trócaire Cumais is ceannais is gradaim is síorghlóire, Sirim fád bhrataibh ghil tarmainn dín domhsa Is do gach nduine bhocht ainnis dem amhail i mídhóchas
Innis don Athair, ciodh dearbh an gníomh romhat, A fhriotal gur ghlacais let easna gur shnaidhm t'fheoil de, Gur oilis le ceanas le lachtaibh do chíoch n-órgan Is gur muirneach d'fhaireadh it aice red thaoibh Joseph
Innis dod leanbh go rabhais go croíbhrónach, Go sileadh do dhearca 'na srathaibh le síordheoraibh Ar bhfeicsin a phearsan dá ghearradh 'na dhaorstrócaibh Is domlas 'thabhairt mar shearbhdhigh nimhe fós dó
Innis don araidSpioraid acfainnigh aoirdchomhachtaigh Le buile go ndeachais go rabhais id mhnao-óinmhid Trí ar mhillis do bhasa gur screadais go baoisghlórach Ar dtitim dod leanbh lag marbh gan bhrí leointe
Níorbh ionganadh marbh i gcreataibh thú, a ríog róbach, Ar dtitim dod leanbh don talamh ba troimfhóideach, Do chrithnigh na flaithis is aingil in íoghair shnóchruth An tan cuireadh do leanbh gan anam le míchóthrom
Níorbh ionganadh marbh thú i gcreathaibh, a ríog róbach, Ar dtitim dod leanbh don talamh ba troimfhóideach, Do chrithnigh na flaithis is aingil is naoimh órga Is d'imigh a taitneamh ón ngealaigh gan soilse eolais
An chruinne ba cheatharga d'athraigh in íoghair shnóchruth, Brisid na carraigreach, cranna na bhfíodhbh feochaid, Titid 'na mbrataibh dubhscamaill go sceimhealbhrónach An tan cuireadh gan anam do leanbh le míchóthrom
Trí ar fhuiling de scannail 'na phearsain de thaoibh fheola, Trí ar fhuiling de pheannaid á ghearradh i ngach aon orlach Is trí ar fhuiling de mhasladh do thabhairt don Díocht deonaigh, Dá sirir air, maitheachas d'achairt dár gclaonghnóthaibh
A Mhuire, let fheartaibh do ladrann líobóideach Dár bhainis an t-anam ba cheangailte i scríbhneoireacht Le fuil do bhí tarraingthe, fairsingigh slí romhainne An tan chluinfir an t-aingeal dár ngairm chun aonchnósaigh
Trí an misneach do ghlacais ar n-amharc dó arís beo agat, Trína fhuireach ag teagasc na n-aspal i ndíocht eolais Is trína dhul ar deis 'Athar go flaithis 'na shaighead ghlórmhar Go muirneach athchuir ár screada agus guí dhomhsa
Trí ar innisis dearbh dot Athair, a Rí ghlórmhair, Don fhoirinn do cheangail thú is chealg do chroí trócaireach Nár tuigeadh, och
mallaitheacht aingcise a bhfillghnótha Is uime sin maitheadh 'na mbeartaibh go síoch dóibhsin
Innis dot Athair gur cheannaigh do chroí stróicthe Gach milleadh ba bhascaitheach theangmhaigh sa tslí romhainne, Laige agus galar is easpa do shíorbhreos sinn Is go dtugaisse t'anam mar aisce inár saobhghnóthaibh
Ó chuiris mar cheangal san bpaidir go binnghlórach Gach nduine le carthannacht maitheamh don naimhdchomharsain, Trí an bhfriotal san canadh libh leanfamna trí an dtreoir sibh Ag feitheamh an mhaitheachais dearbh nár dlíodh fós linn
Dá chaime ar bith cleachtadh agus cleasa agus slí thógfam, Buile agus barbaracht, bladar is baois óige, Trí iomarca maitheachais mhaithis na Tríonóide, Ach filleadh le haithreachas, glacfar go síoch sóil sinn
Is uireasa machnaimh ar mhaitheas na Tríonóide Ler tuileadh an talamh de mhallachtaibh míleortha, Tiomargadh taitnimh do chleachtaibh na clífeola 'Na ndrongaibh tug anamnach damanta díthreorach
Uireasa machnaimh tug d'aingil dobhí i nglóire Titim 'na gceathaibh go seachmallta síobhóideach, 'Na mbruithnisc cheamalach anacrach mhíshnómhail 'Sileadh go leachtaithe i lasair ná críochnófar
Is uireasa machnaimh fá ndeara don mhnaoi bhreoigh sinn Druidim le habhall na haithne ar chraoibh órga, A bhriseadh 's a bhlaiseadh 's a thabhairt dá caoinstórach d'fhúig sinne go daingean san ama fá chuinggheóca
Is uireasa machnaimh don leanbh bocht trí an ngnó san Le mioscais a chealg gur mharbh a chlíchomhalta d'fhúig bruite nocht a anam i bhfarraige nimhe scólta Is ná feicthear leathphingin glanta den díol fós de
Le huireasa machnaimh a theangmhaigh an ní neosad Do dhuine bhocht ainnis bhí sealad 'na rí chomhachtach Go cumasach ceannasach bainiseach buíontslóghach, Gur scribheadh a dhamaint ar fhalla le mínmheoraibh
Is d'uireasa machnaimh do dheachtar linn síos sómpla Deimhin den tsamhail i bpearsain an rí Póil oilc Le buile na peannaide chealg 'na chroídhrólainn Bhí ciontach 'na mharbh 's is fada dhó ag díol fós as
Is uireasa machnaimh do dhamnaigh Aintíócus In ifreann ceangailte ag spalpadh re spídeoireacht Mar ionathar ablaigh treascartha i ndíg bóthair Ag iomlasc a anama ar leacaibh an fhíorspólta
Is trí uireasa machnaimh na seana do shín romhainne 'Na tuile ar an dtalamh tug fearg an Rí mhórga Ler scriosadh a sleachta gan phearsa den droing, móidim, Ach an uimhir do sheasaimh 'na mbeathaidh san loing órga
Is uireasa machnaimh tug lasrach nimhe is tóirneach Is tine na bhflaitheas chun cathrach mbruíonómrach, Faghthar deimhin ná deachaigh neach astu re ríomh sceolta Ach duine agus ainnir 'na salann dofríth fós ann
Is uireasa machnaimh ar phearsain an Rí thrócairigh Tug cumus dár n-athair i bparrthas síoch sóilmhear Ag fiuchadh le scalladh 's ag screadaigh go glinndeorach Mo thurraing
bheir damanta scata den tsaol bhrónach
Is uireasa machnaimh ar chneastacht chirt Chríost chomhachtaigh d'fhuiling a spalladh re sparradh na spíonchoróine Bheir uimhir dhubhamhairc 'nar dheacair a gcruinnchomhaireamh Ag ciseal ar shlabhara is lasrach nimhe leosan
Is uireasa machnaimh ar theagasc an Naoimh-mhóirSpioraid Mar chitear i gcantain 's i gceachtaibh na bpríomheolach Bheir bruithnisc cheamalach anamnach críondóite Ag Lucifer ceangailte i nglasaibh dá righinróstadh
Is uireasa machnaimh ar fhlaitheas an Rí ghlórmhair, Ar bhinneas na n-aingeal ag cantain go binncheolmhar Is ar chriostalaibh anamnach sneachtaidh 'na shíorchomhair Bheir deimhin dubh damanta dearbhaim síos slóite
Is uireasa machnaimh ar amasaibh saighead seoltar Re toirmeasc namhad ag seasamh na slí romhainne Bheir muclach anamnach anacrach bhfíordhreoite Idir ursanaibh dearga ag lasadh gach aon mhóimead
Is uireasa machnaimh tug cealgach croíchróloit Iomlatach aithristeach aithiseach íogórach Iongantas anamnach ndamanta ndíchomhairligh Is tine dhubhdheataigh dá ngreadadh le mídhóchas
Is uireasa machnaimh bheir spairneach baoisghlórach In imreas aigne ag easmail 's ag guíodóireacht Sinne is ár leabhair dá spalpadh le luímhóide Is is deimhin gur eagla go gcaithfeamna díol deorach
A Mhuire na bhflaiteas thais mhaiseamhail mhín mhómhail, A choimirc 's a chabhair na n-anbhfann ndíthreochais, Sirim sinn sheachaint re feartaibh do ghuí, deonaigh, Ós deimhin an tAthair gur bheartaigh 'na Ríocht coróin duit
A bhuime is a bhanaltra gheanmnach ghnaoighlórmhar, Foiligh ár mbearta fé bheannaibh do mhínsceobhrait, Ná fuiling sinn dhamaint re damantacht gníomhghnótha Ó dliteadh led leanbh i bhflaitheas 'na Ríocht coróin duit
A bhruinneal 's a mhascalach bheannaithe bhinn bheoga Is criostaltha chailce ná an sneachta de dhroim bóchna, Re cumann dá screadair ón araidSpioraid Naomh gheobhairse Coimirc dár gceastaibh mar cheangail 'na Ríocht coróin duit
Más uireasa machnaimh is mallaitheacht smaointeoireacht Bheir tuilleadh acu ar lasadh le lasair 'na síorsmólaibh Is misneach do neartaigh na haingil go naoi n-ordaibh Misneamhail neartmhar chun seasaimh i sítheoilteacht
Is iomarca machnaimh rinn tarmainn dín Dhomhnaill, Gan ithe gan ghearradh gan stracadh le fíoch leomhain, I gcomlach cleatraigh fhairsing an mhíl mhóir chuir Ó thonnaibh na farraige ar talamh i dtír Jonas
Is iomarca machnaimh is eagna is aoirdeolais Is oidis tug ceannas is gairm do Mhaois thógadh Gan fuireach a bhasa chun flaithis ag guí trócaire Is trí thonnaibh na mara do leathnaigh Rí bóthar
Is iomarca machnaimh chirt aigne an trír tógadh As an dtine do chaitheadh re bagairt an rí dhóraidh Tug inneallta a bpearsana i ndealbh 's in íoghair dhóchais Gan ribe dá mbathasaibh greadta ná fríthdóite
Is le hiomarca tabharthais machnaimh i gcroí Job ghil d'fhuiling gan ghangaid a dtagadh 'na shlí i dtreonaibh, Toirmeasc treasa agus teascairt ar chlainn mhómharaigh, Trí bhfuilid lucht teagisc dá aithris 'na soísceoltaibh
Is iomarca machnaimh is dearbh do shaor Joseph I gcoinnibh an taitnimh do radadh le mnaoi nóchair Fár fhuiling sin atuirse is scannail re poimp mhórtais 'Na chime bhocht cheangailte i gcarcair ar díth sóltais
Is iomarca machnaimh tug d'fheartaibh don tsíorÓigh ghlain Friotal an aingil do ghlacadh gan puinn tóstail An tan d'innis de shanas di an tAthair gur fhíordheonaigh Ise dá leanbh trí ngeabhadh 'na coim feoil choirp
Is iomarca machnaimh do neartaigh arís Joseph Muire na bhflaitheas nuair mhachnaimh 'na broinn tóirrcheas Fulaing gan mhasladh ar bith thabhairt dá mhnaoi phósta Is is ionamhain cheangail an leanbh dil Críost comhall ris
Is iomarca machnaimh is frasa agus fíordheora Do shileadh as a dhearcaibh 'na gceathaibh gan toinnteora Tug deimhin chun aithreachais Peadair d'éis síormhóide Is mionna do spalpadh nárbh aithnid dó Críost d'fhóir sinn
Is iomarca machnaimh tug d'ainnir na mínórfholt Ag titim chun talaimh go slamarthach slímómrach, Do chiontaigh i ndamaint le fearaibh ag luí leosan, Filleadh le hatuirse i gcreathaibh go croídheorach
Is ler cuireadh an t-anam san marbh dobhí ag feochadh Curtha go taiscithe ceartaithe i gcaoilchomhrainn Fár misneamhail d'eascair 'na sheasamh gan mhoill mhóimid Le friotalaibh beannaithe Aingil na príomhchomhairle
d'iomad mo mhachnaimh a machnamh ní chuimhneochainn Ar an uimhir de dheascaibh a machnamh do rinn fómhar, Níorbh usa dhom deachamh ar cailleadh dá dhíth a chomhaireamh Ná tonna na mara le cnagaire a chruinnthomhas
A Mhuire gan mhairg gan tearca gan díth trócaire Cumais is ceannais is gradaim is síorghlóire, Sirim fád bhrataibh ghil tarmainn dín domhsa Is do gach nduine bhocht ainnis dem amhail i mídhóchas
Innis don Athair, ciodh dearbh an gníomh romhat, A fhriotal gur ghlacais let easna gur shnaidhm t'fheoil de, Gur oilis le ceanas le lachtaibh do chíoch n-órgan Is gur muirneach d'fhaireadh it aice red thaoibh Joseph
Innis dod leanbh go rabhais go croíbhrónach, Go sileadh do dhearca 'na srathaibh le síordheoraibh Ar bhfeicsin a phearsan dá ghearradh 'na dhaorstrócaibh Is domlas 'thabhairt mar shearbhdhigh nimhe fós dó
Innis don araidSpioraid acfainnigh aoirdchomhachtaigh Le buile go ndeachais go rabhais id mhnao-óinmhid Trí ar mhillis do bhasa gur screadais go baoisghlórach Ar dtitim dod leanbh lag marbh gan bhrí leointe
Níorbh ionganadh marbh i gcreataibh thú, a ríog róbach, Ar dtitim dod leanbh don talamh ba troimfhóideach, Do chrithnigh na flaithis is aingil in íoghair shnóchruth An tan cuireadh do leanbh gan anam le míchóthrom
Níorbh ionganadh marbh thú i gcreathaibh, a ríog róbach, Ar dtitim dod leanbh don talamh ba troimfhóideach, Do chrithnigh na flaithis is aingil is naoimh órga Is d'imigh a taitneamh ón ngealaigh gan soilse eolais
An chruinne ba cheatharga d'athraigh in íoghair shnóchruth, Brisid na carraigreach, cranna na bhfíodhbh feochaid, Titid 'na mbrataibh dubhscamaill go sceimhealbhrónach An tan cuireadh gan anam do leanbh le míchóthrom
Trí ar fhuiling de scannail 'na phearsain de thaoibh fheola, Trí ar fhuiling de pheannaid á ghearradh i ngach aon orlach Is trí ar fhuiling de mhasladh do thabhairt don Díocht deonaigh, Dá sirir air, maitheachas d'achairt dár gclaonghnóthaibh
A Mhuire, let fheartaibh do ladrann líobóideach Dár bhainis an t-anam ba cheangailte i scríbhneoireacht Le fuil dobhí tarraingthe, fairsingigh slí romhainne An tan chluinfir an t-aingeal dár ngairm chun aonchnósaigh
Trí an misneach do ghlacais ar n-amharc dó arís beo agat, Trína fhuireach ag teagasc na n-aspal i ndíocht eolais Is trína dhul ar deis 'Athar go flaithis 'na shaighead ghlórmhar Go muirneach athchuir ár screada agus guí dhomhsa
Trí ar innisis dearbh dot Athair, a Rí ghlórmhair, Don fhoirinn do cheangail thú is chealg do chroí trócaireach Nár tuigeadh, och
mallaitheacht aingcise a bhfillghnótha Is uime sin maitheadh 'na mbeartaibh go síoch dóibhsin
Innis dot Athair gur cheannaigh do chroí stróicthe Gach milleadh ba bhascaitheach theangmhaigh sa tslí romhainne, Laige agus galar is easpa do shíorbhreos sinn Is go dtugaisse t'anam mar aisce inár saobhghnóthaibh
Ó chuiris mar cheangal san bpaidir go binnghlórach Gach nduine le carthannacht maitheamh don naimhdchomharsain, Trí an bhfriotal san canadh libh leanfamna trí an dtreoir sibh Ag feitheamh an mhaitheachais dearbh nár dlíodh fós linn
Dá chaime ar bith cleachtadh agus cleasa agus slí thógfam, Buile agus barbaracht, bladar is baois óige, Trí iomarca maitheachais mhaithis na Tríonóide, Ach filleadh le haithreachas, glacfar go síoch sóil sinn
{N IMN1929 27} {L 27} {B 1791fl 18D} {U 0312} An t-Athair Séan Ó Connaill cct
A Uain oirdheirc do cosgaradh gan gnás cionnta Is fuil t'ochta ghil gur dhoirtis-se le grádh dhúinne Ó's follus duit mé i boichteanacht i lár dúithche I n-obantacht tabhair cabhair dom is bár conganta
Bár conganta i dtráth tabhair dom, a Athair na naomh Gach cás cúmhang 'na bhfághair fútha feasda mé réidh; Lá an chúntais fá'd stiuirchirt aduimh mé saor, Is dáil chúghat go fáilteamhail go parathas mé
Ga parathas mé leig-se, a Dhia na ngrás Gan pheannaid gan phéin saor-ghlán gan chíach gan chás, Mo bhearta cé daor, tréithe mo mhiana pláis Is tabhair dom déirc éigin i mbliadhna id' pháirt
Id' pháirt-se glach mé a Athair chaoin chomhachtaigh, Is áilim feasda an Mac dom fhír-threoradh Is an Ard-spioraid cheart is treas don Trionóid ghil Im' láimh-se ag teacht go teagh na síor-ghlóire
Trionóid na síor-ghloire 'gham ghlacadh go buan; Is guidhim fós an rígh mór maith gan ghanguid gan gruaim Go síodhach sóghail síthéoilte seasamhac suairc Dom chruinn-sheóladh i bhfíorchomhgar fhlaitheas an Uain
LS
UÍ MH
LXXII, L
229
An Teagusg Créesdéegh, Chun Aós óg no Leanavh do Heagusg
Fuiligig, agus leígig do Leanéevh teeght chugamsa, agus ná Toirmisgig iad: oir is da navhuil Shúd ta Réeght na Vlahus
Marcus x
14 AShée Sheo an Veaha Varhanach, ionus go Nahnéodéesh tusa an taón Diá féerinigh, agus an té nogh do chuirish úait, Josa Créesd
Eoin xvii
3 Re
M
R
Dr
SHEÚMUS BULHEÁR AGUS Aisdrighe a Béurla, go Gaóilge, Le Muirertach Bán O'Céiliochuir, ó Heáumpull Clúaindrohid
Airna chur agclodh A GORCUIG, Re Thomás Do Wheéte agus re Sheúmus O'Haly
San mbliain, 1792
Urnihe an Tiárna
Ar Naihir, atá air neavh, go naovhur hainim
Go Digeah do reeght: go neúntear do hoil air an dalavh, mar néighear air neavh
Ar narán láehúil tavhir dúin aniugh: agus mah dúin ár gíonta mar Vahameed do chágh donee cionta nár náigh: agus ná leig Shin a demptáshún agh Saór Shin o olc
Biogh mar Shin
Faílhe an Angil
Go mbeaneehur duit a Vuire, tá lan do na grásdivh, ar Diarna Maille leat, is Beanihe idir na Mnáivh hu; agus is beanihe torradh do vrúim, Iosa
Naovh Vuire, a Vahir Dé, guig oruin na peackuig, anis, agus air naóir ár mbáis
Biogh mar Shin
Crea na Nápsdul
Creidim an Día, an Taihir uilecóghtagh, Cruhnihóir neivhe agus talooin; agus an Isee Creest eanvac ar diarna do, gavug ón Spirid náovh, dorug Muire Óii, duilling an faísh, faoi Pontius Pilate, do Ceúsag air Cruish, fúair bás, agus do héilickig: dochúaig Shees go Hiffirun: do aishéirig an treas lá ó Vareevh; dochuáig Suás air neavh, tá na heegh air deasláivh Dé an Tahir uileChóghtagh: as san tuckfuig a tavhirt Brehúnish air véoivh agus air Vareevh
Creidim San Spirid náovha, an náov eagluis Chatoilikee Róvanágh; Agumun na náovh; Amahunus na beackee; an aishéireegh na Collu, agus San meaha heereegh
Beegh mar Shin
An Confiteor
Adaveeim do Dhiá uilecóghtagh: do Vuirre Veanihe tá ríavh na hógh; do Michaél naóvha archaingeal; do Naóvh Eóin basde; do na habsdolivh beanihe Peaduir agus Pól; agus do na neeivh uile, gur feackees go róvór am Smeentiv; am yneerhiv, agus ambréitrivh, am chiontivh, am chiontivh, am chointivh lán vóra: Air an aúr San, gúidhim naóvh vuire ta go Sheereegh na Máighdin, air Vícheál naovha Árchaingeal, air Eóin náov baisde, air na Habsdoil Veanihe Peaduir, agus Pól, air na naóivh uile, agus ortsa Aihir, guee chun mo Hiárna Diá, airmo hon
Go néinig Día uilechóghtagh, trócuire orm, agus mahavh dam peackeevh, le Morehreocuirogh chun na beaha Sheereegh
Amen
Go ma deónagh le Día uilecóghtagh trócuireagh, Pardún, agus mahachus iomlán mo feackee uile Yam
Biógh mar Shin
Ahlúgh Roivh Bia
Beanuig Sheen a Hiárna, agus na Toúrhusee Sheo, nogh tá meed do ylacka ód laívh Havhurhúgha, tré Chreesd ár Diárna
Amen
Alhúgh har éis beeg DoVeirimeed Baóchus duit a Dhía uilechóghtuigh, air son do Vórhoúrhustee, nogh voireas, agus do Riáleeghs airfeag Saól, na Saól
Biógh mar Shin
AN TEAGUSG CRÉESDÉEGH
AN CHEUD CEAUGHT
Air Dhía uileCóghtagh, agus air Creesdúigh an Doúin
Ceisd
Cé Cruhnig an Doún
Freagra
Día
C
Cé is Día an
F
Cruhnóir neivhe, agus talooin, árdHiárna an uile nee, Ameid sa Mahus go hanchóimsheagh Sheereegh
C
Cá vuil Día
F
Ta She San uile áit, agh go preensibalha derhur aveh a Vlahúnas mar a Voillsheen é fein do na feeraónivh
C
Cread Chialleen tú le neavh
F
Reeghd yloíre Dé, a naóivh, agus Aingil
C
Ma tá Día an gagh uile ait, créud na feickimeed é
F
Mar is Spirid feer ylan únrick e
C
Cread do chíalleen tú, an tan adeir tu gur Spirid ylan Dia
F
Ciálleem na fuil Corp aige, agus nách feidir le Súilivh daona é eickshint
C
An Veickean Día Shéen
F
Feickion, agus ta do ynáh a faire oruin
C
Avhuil fios gach née aig Dia
F
Atá, air ar yaivh hort, air avhuil láhreagh, agus air avhuil le teaght
C
An Raivh Túish aig Dia
F
Nee Raivh; do vee aun Riavh, agus beh go brágh
C
An féidir le Día gagh uile nee yeúnavh
F
Is feidir, agus neel aón née doickúil na doyéunta aige
C
Cread dá ndeárnig Diá an Doún
F
Do Neavhnee
C
Cunus doRin Diá an Doún
F
Le an ockul avháin
C
Cread fá na ndeárnuig Día an Doún
F
Cun a Cóghta, agus eagna dóillshúgh agus do heisbaint, agus chun bountaisde agus tairife an duine
AN II CEAGHT
Air an gríoch fa nar Cruhueeg an Duine
C
Cread é an Rod duine
F
Aón do Creatuireevh Dé, deúnta do chorp agus danam, air Cosvullughd Dé
C
Cread an avuil duine deúnta air eevágh, no air Cosvulughd Dé
F
An anam avháin
C
Cread an avhuil an tanam a goisvulught do Dhia
F
Aveh na Spirid do-varafa
C
Cread huigean tú, an tan deir tu an tanam veh Dovarafa
F
Tuigim nágh feidir leis an anam bás dáil go brágh
C
Os cíon aveh na Spirid do-varafa, cunus eile tá Cosvuil le Dia
F
An aveh inúil air aihine chur air, agus é yrá-ú
C
Cread na háovh na dug Día anamnacha yúin tá inúil air aihine chur air agus é yrá-u
F
Ionus go neúnfamées an crióch fá nar Chruhnig Sheen do Covleena
C
Cread é an Críoch fá nar Cruhnig Día Sheen
F
Chun é aihint agus do yráugh anso air talavh, agus na yiágh San, e eickshint agus do healavúgh a Vlahúnus
C
Cunus is féidir lín Día aihint air talavh
F
Leis na féerineevh do vhuin She yuin dfoúluim
C
Ca Vaíghmeed na féerinéegh Sheo do vhúin She yúin
F
Atáid go háirihe Sa chré
C
Cread é an nee an Chré
F
Atá Suím ar Greidivh
C
Ké Rin an Chré
F
An da Absdal deúg
AN III CEAGHT Air Chré na Nabsdal
C
Abuir an Chré
F
Creidim an ndía, etc
C
An vhuil gach nee san Ghré, is reeghtanagh duin do Chreidiovh
F
Nee vhuil
C
Cread iad na nihe tá san Chré
F
Ruindiávhra preensibálha ár greidivh, agus Articlee eile tá reeghtanagh
C
Cread iad na Ruindiavhuir freenshibalha iad san
F
Aonduht, agus Tréenoid Dé Ionchollúgh, bás, agus Aishéireegh ár Slanahora
C
Cread na háovh, na vhuil Aondught, agus Treenoid Dé, ioncollúgh, bás, agus Aishéireegh ár Slánahora, na Rúndiávhrivh preenshibalha
F
Mar nách féidir do neach, hainig an úsaid céille, veh Sávhálha, gan éolus veh orha, agus iad do creidiovh go diongválha
C
Cread iád na Resuín eile, le na ngoirhear Rúndiávhura préensibálha do Aondaght, agus do Hreenóid Dé, do inchollúgh, do vás, agus do Aisheiréegh ár Slánahora
F
Do vrée go vhuil gach Rúndiávhur eile don Creidiovh leanúnugh orha
C
Cread chiálleen tú le Rúndiavhurivh
F
Fréerineegh nách feider leen do huigshint
C
Cread na háovh mar shin na greidimeed féerinéegh creidivh nách feídir leen do huigshint
F
Mar do heaguisg Dia iad
C
Cread na háovh na niaran Día oruin, nihe ná tuigimeed do Creiduint
F
Ionus go ngéillfemees ár Résún, cov-mah le nár doil da yleegh naóvha
C
Cunus do yeíllimeed ár doil do ylee Dé
F
Aig deunávh nee, tá do-yeunta, mar órdéeghn Dia é
C
Cunus do chuirimeed ár gcíall le Dlee Dé
F
Leis an nee tá dochreidte do Creidiovh, mar do heaguisg Día é
C
Cread do chiálleeghn Aondught Dé
F
Na fuil aun agh aón Día, nogh-véúrfuig Sonus Sheereegh, mar luághd Sheereegh do na feeraónívh, agus peanuidee Sheereegh don drúing Valluihe
C
Nách feidir ahuille Déhy veh aun, agh aon Día
F
Nee feidir
C
Cunus nách feidir nées mó Déhy veh an
F
Mar aShé Día, ardhiárna an uile nee, agus nach feídir a Cov-veass dáil
AN IV CEAGHT Air an Dreenoíd, agus air an ionchollúgh
C
Creud chiallees an Treenoid
F
Aon Día a dree pearsanivh
C
Ce híad na trée pearsana iad San
F
An Tahir, an mac, agus an Spirid naovh
C
An Día gach aón do na tree pearsanivh Shin
F
AShead
C
An tree Déhy na tree pearsana San
F
Nee headh, air Son go vhuilid na dree bearsanivh, fa leih, fós neel ionta agh aon Día avháin
C
An vhuil aón do na tree pearsanivh díaga San, nees shini, ná nees eagnee na chéile
F
Nee vhuil, mar is aón Día avhain, céuna, na tree pearsana díaga San, nee feidir le aon acu veh nees Shini, ná nees eagnee ná na pearsana eile
C
Cread Cíallées an Tionchollugh
F
Gur yavh Día an mac, an dara pearsa don tréenoíd, colun daóna uime, chun Sheen duásgla, agus do hávhaíl
C
Cunus dainimneen tú Día an Mac
F
Iosa Creesd
C
Cad chialleen tú, an tan derhur gur yavh mac Décolun dáona
F
Cíalleem gur yavh air nadúr dáona
C
Cad chíalleen tu le Nadúr daona
F
Corp agus anam mar ta aguine
C
Nár an Iosa Créesd na Dhia, an tan do ylac colun dáona
F
Dfhan
C
An Raivh Iosa Créesd do ynáh na yía
F
Dovée
C
An Raivh Iosa Créesd do ynáh na yuinne
F
Née Raiuh, agh ó aúm a ioncholluihe
C
Cunus creidfeam Iosa Créesd do veh anish
F
Na Dhía feeríneach, agus na dhuine go feeríneach
C
Cread na haovh nar ylac Iosa Créesd Corp agus anam
F
Ionus go vaigh bas air ár Son
C
Cread na haovh na Vaígheagh Creesd bas air ár Son
F
Go voillsheogh ayrá yúin, go Saisheogh Ceart Vrehúnuis Dé
agus go Seórfugh Sheen ó Coghtivh an Diavhuil
C
Cunus doVéemuir a Góghtivh an Diáil
F
Mar do Ginneag Sheen San beacka
AN V CEAGHT
Air feacka an Téenshir, no preeváur an feacka
C
Cunus do guinneag Shéen San beacka
F
Le hassúléeght ar geud Ahar Adam
C
Céur vhiah ar géud heenshir
F
Adam agus Eva, an céudear, agus an cheud vhean
C
Cunus hitt ar geúd Aihir an eassúléeght le Dia
F
Le géilleb do cahihivh an Diáil
C
Cread do chialleeghn tu leis an Dial
F
Aón do na Haingiolivh do yéebir Día as na flahis
C
Cread chialléen tu le Haingiolivh
F
Spiridee glana cruhihe cun Diá do Aíghrú isna-flaihis
C
Avhuil feídum air bih air Aingiolivh, agh Día do Aíghrú an isna-flaihis
F
Tá do cuireag go minic iad mar Heaghtuireevh o yía go déenivh, agus taid Ainimnihe Órduihe chun veh dar gcóinleaght
C
Cread na haovh, nar deebiriog Aingil a Flahus Dé
F
Mar chúoghdur aneavhúléeght anáigh De
C
Ar chuir Día Peanuid air hlée air bih eile air Aingilivh an uávhir
F
Do chuir, oir do dhmanig iad go hiffirun
C
Cread Chíallees Iffirun
F
Aít na vhuil peanidee Sheereegh
C
An Raivh Iffirun do ynáh an
F
Nee Raivh
C
Cread na haovh na ndeárnig Día Iffirun
F
Chun na ndial, nó na ndrohAingeal do fiána
C
Andamantur drúng air bih eile go hiffirun, agh Aingil an uávhir
F
Damantur gach áon yeiv bás a neascairdeas le Día
C
An féidir le áon-neach teaght as iffirun
F
Née feídir, as iffirun née vhuil fúasguilh
C
Nár hitteadur na Haingil uile
F
Néer hitteadur, do heassivh morán diovh
C
Cread é an lúaghd hug Día do na Haingiolivh do heassivh
F
Do hockurig iád angloire heereegh
AN VI CEAGHT Air éifeaght, agus air freevhaúr an feacka
C
Cunus do Smoghtuig Día le peanuid ár Sheenshior
F
Do dháor chun báis iad fein, sa slught na ndíag
C
Ar chuir Día aon feanuid eile air ár Sheenshior, aneúmish iad fein sa slughtnandiag, do dhaóra chun báis
F
Do chuir
C
Cad iád na painta eile do chuir Día air ár Sheenshior
F
Do vhain déevh gach tidiol ceart, do vée acu air na flahis ogus morán eile Súailkee nogh do healavédur
C
Cread iad na Súailkee eile vee aig ár Sheenshior
F
Staid vihenáhach an éevhneas, an feag heasséedur
C
Ar dháorug Shine chun na Benós geúna avhuil is ár Shéen-shear
F
Do Dhaórug
C
Cread na haov nar dáorug Shín cun na Benós geúdhna mar ár Shéenshior
F
Mar hángamuir air an Sáol Ciontagh San beacka géuna
C
An eúmish báis, cailluint gach titil fhahúnis, agus na Suáilkée eile do healavhuig ar Shéenshear, ar lean aón aúr eile ó na beacka
F
Do lean: do dhoirihig an Tuigshint do laguig an toil, agus dfág ionuin uile claonadh chun an uilc
C
An vhanan an Doirihudus So na tuigshiona, an laige San toil, agus an cláona chun uilc, aguin har éish feaca an téensir do vahavh
F
Fanuid, agh née mar fenós é, agh chnn Shéen do hriail, agus ár luaghd do veadú
C
Cunus do yéiméeid Mahachus abeacka an Thénshir
F
Tréluáght váis Créesd do yul adairife dár Nanamnivh
C
An Raivh Shé Réeghtanach Créesd dáil vhais air ár Son
F
Do vhée, oír a Shée Naovheagna Dé dórduig é
AN VII CEAGHT Air heashth Créesd air an Sáol, agus air avhás
C
Ar yavh Créesd colun dáona, gan máoill har éis titiomha árgead heenshear
F
Neer yawe; air Son gur gheallug é gan máoill mar Uásgulhóir dove
C
Co vhéid bliághan, har éis ár Sheenshir do hittim, gur ylac Créesd colun daeno
F
Tuairim cheihre véely bliáin na yiagh San
C
Cunus dob éider an drúng do vhair Roivh Creesd do heaghth agoluin dáona do háveail
F
Le na Creidiovh go Raivh Fuásgulhoir le teaghth, ogvs leis na Hahantivh do choimead
C
Cunus do yaivh Créesd colun daona
F
Do Gavhug é on Spirid naóvh Ambróin na Máighdine Muire
C
Cread é an Lá nar gavhug Creesd
F
An Cúigugh la fihiod do Vhártha, no lá le Muire an tsanais
C
Cread an La Rugug Iosa Créesd
F
Lá Nollug
C
Cá faid do vée Creesd béo air talavh
F
Tuairim tree mblián ndéug air ihed
C
Cread é an Sórd beaha cah Creesd air talavh
F
Beaha Rónáovha, amboghtineochd so Vuillinghéev
C
Cread na háovh nar vhair Creesd an faid Shin air talavh
F
Ionus go Múinfeagh duin le na veaha féin Cunus ba chóir dúin ár mbeaha cahavh, avhuil is do vhúin dúin le na vás Cunus ba choir dúin bás dáil
C
Cunus Créeghnig Créesd aveaha
F
Fúair bás tairnealha air cruish
C
Cread é an lá fúair Creesd bás
F
Aóine an cheúsda
C
Ca áit ar uilling réesd bás
F
Air Cunc Calvary
AN VIII CEAGHT Air dhul Créesd go Hiffirum, agus Aishéirégh
C
Cár yaivh Anam Créesd har éis a vaish
F
Dochúaig Shé Sheés go Hiffirun
C
A ndeachuig anam Créesd go hiffirun na nanam damanta
F
Nee yeachuig
C
Cread é an áit na ndeachuig Anam Creesd déis váis
F
Go hiniod Suáivhnis da ngoirhur Limbo
C
Ce hiád do vée a Limbo
F
Do vée Anamnach na náov fuair bás Roivh Creesd
C
Cread na háovh na déighig na hanamnacha San na náovh fuáir bás Roim Créesd, gan móill go flahunús, déis amaish
F
Néer vhéider do aón anam dul go flahúnus, go bás Créesd
C
Cread na haovh nár vhéidir dul goflahúnus Roim bás Créesd
F
Dá vrée gur vé Créesd do vée leis na flahis dosguilh dúin
C
Cá aúm dochúaig anamnacha na naóvh dofuair bás Roim Créesd go flahúnus
F
An tan dochúaig She féin aun
C
Ca Raivh Corp Créesd, an tan vée anam a Limbo
F
An San uig
C
An fada vee Corp Créesd San úaig
F
Róin do hrée lá
C
Cread dimig air Corp Créesd har éis veh Róin do hree lá San uáig
F
Déirig go glorvhur do-varrihe ó na Maréevh
C
Cunus dainimnéen tú an lá an ar eírig Creesd o varéevh
F
Tá Doúnugh Cásga
C
An vhuil Shé Covh-réeghtanagh Aishéiréegh Creesd Do Chreidiovh, agus atá avhás agus a ionchollúgh
F
Atá
C
Cread na haovh, na vuil Shé Cóvh-réeghtanadh Aisheréegh Creesd do Creidiovh, agus atá a ionchollúgh Sa-vás
C
Da vrée le bas dáil gur yéivhnig é véh na yuinne, agus le an aisheiréegh ó Varéevh, do yeivhnig veh na Yía
AN IX CEAGHT Air dhul Créesd air neavh, agus air Húrlioc an Spiridneevh
C
An deíghig Créesd air neavh gan móill deís aishéiréegh
F
Née yeachuig
C
An fada dan Créesd air Tolavh, deis é aishéiréegh
F
Dá ihid Lá
C
Cread na háovh nar an Creesd air talavh déis aishéiréegh
F
Go vheillsheogh gur eirig go féerinigh, agus go deagoisgfigh na Habsduil
C
Cá ndeachuig Créesd Tar éis fanúint da ihid la air an dalavh
F
Dochuáig Suás air neavh
C
Cunus dainimnéeméed an lá chuaig Creesd air neavh
F
Diardéen Deas-gavhála
C
Cread as ar eirigh Créesd chun dul air Neavh
F
O Vulluch Cnuic Olivet
C
Andeachuig Créesd air neavh idir chorp agus anam
F
Dochúaig
C
Ca át a Vlahúnus na vhuil Créesd anis
F
Na héegh air deaslávh De
C
Cread chiallées, an tan derhur, Creesd veh air deis De
F
Gur be Créesd na yaónught is goire do Dhía a Vlahunus
C
Cread na haóvh na ndéig Creesd air neavh
F
Chun flahúnis dosguilh dúin, agus an Spirid noavh chur úaig
C
Ca aúm do chuir Creesd an Spirid náovh uaig
F
Doúnugh Céengcéeshy
C
Cread na háovh nar chuir Creesd an Spirid náovh uaig
F
Cun Shéen do naovhúag, neart agus Solás Spiridalha havuirt duín
C
Cread an fáh eile le nar chuir Créesd an Spirid náovh chúin
F
Jonus go neartógh na Habsduil chun an teesgéil go heanmoin San dleegh nógh
AN X CEAGHT Air an Diomna núadh, agus air Covnaha na Cruishe
C
Cread chiálléen tú leis an Diomna Nógh
F
An Dlée, nogh le na dáinig Créesd air talavh chun eed chur air bun
C
Cread is Seantiomna an
F
An Dleé tugug do na Giuduig
C
An vhuil an dlée núa nees umlaine na an Shean Dlee
F
A-tá
C
Cunus ainimnéehur lught leanúna na Dlée anu
F
Créesduihe
C
Cunus aihnéehur gur Créesdihe Shéen
F
Le Shéen do vaiste, le dlée Créesd dadavháil, agus le Covhurha na Cruishe
C
Cunus déintear Covhurha na Cruishe
F
Leis an laívh ndeish chur air an eúdan, as San air an mbrollach, as San air nguáluin clidh, agus as San air an nguálin deis, aig Rádh, an ainim ainim an Ahar, agus an vic, agus na Sprid naovha, béegh mar Shin
C
Cread na háovh na néiniméed Cóvhurha na Cruishe
F
Chun Shéen fein do Coisreaga agus Rúndiavhuir éifeaghtacha ar greidivh do chur ogúivne yúin
C
Ce hiad na Rúndiavhuir vora San ar greidivh, nogh chuireas Covurha na Cauishe a gúivhne yúin
F
Aóndaght, agus Tréenoid De, Ionchollugh, agus bás ár Slanáhora
C
Cunus chuirern Cóvurha na Cruishe agúivne yuin Aóndught agus Treenoid Dé
F
Leis natrée pearsanivh Dainmnúgh
C
Cunus chuirean féer na Cruishe agúivhne yuin ionchellú agus bás ár Slanahora
F
Aig Smuéeniovh go vhúair Créesd bás air Cruish chun Shéen do hávhail
C
An Cóir dúin féer na Cruishe yeánavh go minic
F
Cóir, Agus go háirighe an aimshir gach Cahihe agus Dainshéir, a dúish, agus andeire urnihe
C
Ca zhuil na Créesdihe féeriniocha le fáil
F
San Eagluis éerinig avhain
AN XI CEAGHT
Air an Deaúmpull Véerrineach
C
Cread chiállées an Teáumpull féerineach
F
Cóvhchruinúgh na Greidiovhagh, Cóvchhanguilhe San greidiouh geúna, a Sacraméenivh, agus San éebirt ceúdna, fa, aón cháaun avháin Soeickshiona air Talavh
C
Gunus dainimnéen tú an Teaúmpull féerinigh
F
An Teáumpull Catilikée Róvhanach
C
Avhuil aón Teaumpul Ceart eile an, agh an Teaúmpull Catilikee Róvhanágh
F
Née vhuil
C
Cread na háovh nár vhéider aón Teaumpull eile féerinigh veh an, aneámish an Teaumpuill Catolikee Róvhanách
F
Dávréegh nágh féidir veh an agh aon Diá, is mar Shin nágh feidir veh an agh aon Teaumpull féerinigh
C
Agh na fuil Morán Creidiovh aun fá leih
F
Atá morán aun devh, agh neel ann agh aón Creidiovh féer
C
Avhuil dfiáchuivh air gagh áon veh don teáumpull feer
F
Atá
C
Cread na háovh na vhuil díachivh oruin veh don Eagluis cheart
F
Mar nágh féidir aón veh Sávhálha an cumuish
C
An uiris an eagluis éeriniogh daihint
F
Is uiris, Ardréivheas De dáitig ée, doRin So-icksiona don táol vór ée
AN XII CEAGHT Air covhurhéevh na Heagluishe féerineegh
C
Cread an avhuil an Eagluis éeriniogh Soeickshiona
F
A góvhurhéevh aonda vaineas di
C
Cread iad Covurhée na heaglishe féerinée
F
Ata an eagluis aonda, náovha, Caitikkee, agus absdolda
C
Avhuil Covharhée na heagluishe féerinee, air an eagluis Chatilikee Róvhánach
F
Ata, agus San oirhe feín avhaín
C
Cunus tá an eagluis Chaitilikee Róvhanách aónda
F
San meid na vhuil diáchivh air aClóin uile, na féerinéegh Céuna de chrediovh, nu Sacramenti, agus an éebirt ceuna, do veh acu, emeih úvhal don úghdurás ceúna
C
Cunus tá an eagluis Catolikee Róvhánach naovha
F
An a teagusg, vhúineas Beaha náova
C
Ós cíon naóvhught a teaguisg
Cad é an née eile na vhuil an eagluis Chatolikee Róvhánach náovh
F
San uvhir, do yéenivh, do lean a teagusg, agus do vee tásgúile le na naóvhaght an 'Sgach Sáol
C
Cunus ta an Teaumpull Catolikee Coittean
F
Aig Sheassavh tré an uile háoghal, agus fórlahanúgh ameasg an uile Náshún
C
Cunus tá an Teaúmpull Catolikée Rovhanách absdalda
F
Mar cuireag na Séegh leis na Habsdil ée, agus tréorihe leis an eagluis na ndiáig aig múineh an teaguisg ceúna
C
Cread na háovh na ngoiriméed aagluis Rovhanách don eagluis
F
Ó an Róivh, már avhuil aceaun So-eickshionanaheagh
C
Ce he Ceaun So-eickshiona na Heaguilshe
F
An Pápa
C
Ce hé an Pápa
F
Biocaire Iosa Créesd air Talavh, agus Ardcheaun So-eicksiona na heaguilshe
C
Ce na yiáig na Dainig an Pápa
F
Andiaig Pheaduir, préovhabsdal, ceud Phápa agus céud Easbug na Róvha
C
Ce Rin Ceáun Eaguilshe, no Pápa do Pheaduir
F
Iosa Créesd fein, an Ceaun do-eickshiona
C
Ce hiád dohaínig asteagh andíaigna Nabsdal eile
F
Na Heasbuig
AN XIII CEAGHT
Air an Réeghtanus atá le Eagluis crineach veh air talavh
C
An mbeig eagluis éerineoch air talavh do ynáh
F
Beid go Deire an Tsaóighil
C
An vhuil shé Réeghtanach an eagluis do heassavh go deire an doúln
F
Atá
C
Cunus atá Shé Réeghtanach an Eagluis do heassavh go Deire an Doúin
F
Ionus go Sheasógh mar holus do ynáh don Tsaoghal, agus go Sauvhálfugh air hittim har aish sa doiriheaght as ur Uásgil Créesd aid
C
Cread chiálléen tú leis an ndóiriheaght as ar uasguil Créesd iad
F
Ciálléem an staid ainivhis agusarráide an araivh an Doún Roívh heaght Créesd
C
Cunus hávhálus an Eagluis an Seághal air huittim har ais San Staid Ainivhis agus arraideh shin
F
Le Shéerheagusg bihynáhach na Véerinée do heaguisg Créesd
C
Nách feidir don Eagluis féin titim an Erráide
F
Née féidir air aon Vodh
C
Cread na háavh na titean an eagluis an erráide
F
Mar yeaull Créesd dóivh go megh féin agus aspirid náovh maille leo
C
Cread na háovhnar yeáull Créesd go mbegh do ynah avochuir a Eagluishe
F
Air vodh go uiád fugh féin, le fanvhúint do ynáh avochuir a Eagluishe, na huile háoghil agus Nashún do vhúine
C
Cread eile yeáull Créesd da Eagluish
F
Na Búafegh geattée iffiruin uirhe
C
An Solás mór veh san eagluis éerinig
F
ASheadh
C
Cread na háovh nar Solás mor veh san eagluis éerinig
F
Mar is san Teaumpull éerinegh avháin, nar feidir leen an Creidiovh féerineagh dáil, le Cumun na náovh, agus le Mahunus na Beackée
C
Cread huigion tú le Cummun na náovh
F
Tuigim, go humlán gach ambainean leis an Daúmpull Véerineach, le Húrnihivh agus le Déaotibrichivh go goúrid, agus go gunéed le chéile
C
Cread chialéen Mahúnus na Beackee
F
Gur fhág Créesd Covhugta aig á Eagluis peackee do vahav
AN XIV CEAGHT Air nihiv eile tá Réeghtanagh chun ár Slanihe
C
An leór veh don Teáumpnll Chatolikee Kovhánach chun veh Slánihe
F
Nee leor
C
Cread neile tá Réeghtauach chun ár Shánuihe an e-muish veh don Teaumpull Cetolikee Rovhanach
F
Peacka heachuint, agus Mah do yeunavh
C
Cread é an née peacka
F
Tá gnéevh, focul, na Smuéeniovh, ves Cúntralha le Dlée Dé
C
Ca vhéd Cinéal peocka aun
F
Da Cineal go preenshibalha
C
Cread iad an dá Cineal phréensibálha pheacka iad San
F
Ta peacka Rin ár Shéennshior, agus peacka yeineméed fein
C
Cread é née peacka an Teenshir
F
Ta an peacka na Dángamuir uile air an Sáoghal aun
C
Cread é née peacka an ynéevh
F
Tá peacka deNéeméeid fein
AN XV CEAGHT Air pheacka Marfa, air pheacka Soluighe
C
Cunus Roinhear peacka an yneevh
F
Na dhá Roin Marafa, agus Soluighe
C
Cread é an née peacka Marafadh
F
Ta Cuir yo-ullinghe, Cruagalach pheanuideach an áigh Dé, nogh Sgarus grasa Náovhaghta leis an anam, agus huilleas Iffirun
C
Cread Chiálleen grása Naóvhaghta
F
Tá Tourhus os cíon Nádúir veir Dia yúin órduihe leis Chun shéen do Náovhúgh, agus do neartúgh chun flaihis Dé huilliovh
C
Avhuil grasda Réeghtanach
F
Atá; gan iad neel Shé air gumus duin flahus Dé huilliovh
C
Andeínean na huile yrása Carruid do Dhía déen
F
Nee yéinean; cuid acu avhain do Spreagas Shéen chun Mahusa yeunavh, agus fós do yeivh peackuig vées air staid an pheacka Marafa
C
Cunus Ainimnéen tu na grasda So do Spreagus agus chuidees leen chun Mahuso yeanavh
F
Gnásda gneevh
C
An Donus mór tuitim abeacka Marafa
F
Is Donus Ró-vhór é
C
Cread is Réeghtancch dúin do yeunavh antan hittimeed abeacka varafa
F
Is Réeghtanach yúin ahreachus mor veh oruin, agus adavháil nár Véeshdin
C
Ca na háovh nar chóir dúin féeshdin yeánavh déis titim a Beacka Varahach
F
Ionus go Vúighmées Carradus Dé, agus go mbeméesh do ynáh ollavh don vás
C
Cread is Reeghtanach dúin do yéanavh, an tan hittmeed abeacka varfa is gan Cáehúlught aguin air eeshdin do yeunavh
F
Is Reeghtanach dúin Shin fein do Spreaga agréevrúh iomlán agus le Rún na féeshdine yéanavh
C
Cunus aninimnéen tú gniovh Créevrúh iomlán
F
O Dhia atá aihreachus óm Cree orum, air Son mo pheackée uile; ta fúah agum orha óm Crée, ós cion gach uile nee, do vrée go guirid fearg ort, nogh do huilleas mo uile yrádh air Son charhanaght uileyrágh umlán fein
Ata Rún, agus Munéen laidir agum le Cúnuvh do Náovh yrás féin, gan fearg chur ort go bráh, agus mo uile yéehull do yeanavh chun léoryneevh Sásihe húirt am peackeevh
C
An dúillfig umlán Créevrúh caaradus Dé dhúin
F
Túillfig, agus ashé avhain an meadhan tá aguin chum Carradus De dfáil, an tan nách feider léen faoishdin do yeanavh
AN XVI CEAGHT Air ghnéihivh Soúnrihagh an pheaca Marafa, air an beacka Solaigheach, agus air phurgadoir
C
Ca vheid cineal peackée Marahach aun
F
A Sheachd, da ngoirhur Cínnpheackee Marfa
C
Ce hiad na Sheachd geinpheackee Marfa iad San
F
Uár, Sainth, drúish, cráos, fearug, foromud, agus leisge
C
Cread é an née peacka Solaighe
F
Cuir éadrom anáigh Dé, nogh na Sgaran léen na grasda naovhus Shin, agus na tuillean iffirun
C
Mar Shin, ó na Sgarran an peacka Soluihugh léen na grasda, do naovhu an tanam, agus na tuillean iffirun, Cunus donée dochus don Anam
F
Ag Léeghdugh ayrádh do Dhia, agus da ollúgh chun peacka marvha
C
Cá ait an adéid an drung yeivh bás air staid pheacka marfa
F
Go Hiffirun air feag na Shéeréeghta
C
Ca dteighean an Vuéen yeiv bás abeacka Solaiheagh
F
Go Purgadoireaght
C
Cread é an née Porgadoireaght
F
Aít feanuidúil na Vuilliugean an tanam, airfeag Shealuid, Sulambéen oirúnuch air yul go flahunus
C
An Rachfuig neach eile go purgadóir, agh an vuéen yeivh bás abeackéevh Solahugh
F
Rachfuig gach náon na déarnuig leórynéeve air feag a Veaha an Sna peackeevh do mahag doivh
C
An feidir do na hanamnivh atá a Burgadoir, áon cóvhar dáil ó nár nurnihivh
F
As feidír; Oir mar taid na gloin aig Dhía, agus fós na mballivh don Eagluis, taid Róinfaírteach agumun na náov
C
Cread ée an vah ta diáchivh oruin do yeanavh
F
Ahanta Dé, agus na Heagulshe do choiméad
C
Ca veid aihine dfág Día aguin
F
Deih Nahanta
C
Abuir Deh Nahanta De
F
1
Mishe do hiárna Dia, née veh aon Día eile agut agh me
2
Na tavhuir ainim De gan aur
3
Coiméad an Tséery mar is chóir
4
Tavhir dod Aihir, agus dod Vahir onoir
5
Ná déin Marvhú goid na druish
6
Na fianishe vreige an aon cuish
7
Na Sáuntig bean nách leat fein
8
Claun duine ná arneish
AN XVII CEAGHT Air an géud Aihine
C
Ce hi an cheud Aihine
F
Mishe do híarna Día, nee veg aon Día agut agh me
C
Cread ordées an Aihine Sheo yúin
F
Aon Día avhain Dáighra, agus gan do Aíghra agh é
C
Cnnus is cóir dúin Día do Aíghra
F
Le Creidiovh le Dochus, le grá, le Húrnihivh, agus le Héebirt
C
Créud e an née an Creidiovh
F
Atá Súailkée diaga, le na gredfum go diongvalha, gach ar vhúin día yuin, do Creidiovh
C
Cunus do chreidiméed an ndiá
F
Mar ashé fein an éerine chéenty, agus nach feidír ar mealla
C
Créud é an nee Dóchus
F
Suailkeas Diága, veireas muinéen laidir duin chun na beaha shéeréegh, agus na meóin le na Vaighméed ée
C
Ca na haóvh na guiriméed ar ndochus an Dia
F
Mar tá Shé Do-créeghnihe agoghtivh, Docréeghnihe a mah agus a Dróckuire dhuin, agus do yeáull na huile Yráfa agus flahus Dé fein, tré Iosa Créesd don vueen do yradhas é
C
Cread é nee an Carhanacht
F
Claóna breeghvur an anama le na ngrámeed Día os cíon an uile nee, agus ar Góvhursa mar Shin fein, le grá do Dhia
C
An cóir duin gneerha Creidivh, Dochuis agus grá do yéunav go minic
F
Is coir go Ró-vinic
C
Cread é an taúm go haónda nar chóir duin na gneerha so yéanav
F
An chéud aum, an tan hagameed an usaid Resúin, agus air uáir an váis
An dara haúm, an tan yluáishean an nauid Shin chun peacka, nó an tan feackeemeed anaigh aón do na Suáilkeevh Seo
An Treas aúm, an tan cuirimeed Shin fein an Oruint chun na Socrameen do ylacka
AN XVIII CEAGHT Air an Aihine geúna
C
Cread do hoirmisgean an cheud Aihine oruin
F
Gach uile pheaca, anáigh Creidivh, Dochus agus grádh, agus anáigh Dútehy eile an Creidivh
C
Ca vhéid Slee na Beackeen aón anáigh an Creidivh
F
An three feenty, no Sleegh
C
Cread iád na tree hleegh iad San
F
Air Dúish, le gan a lorg, agus ahint, Cad do vhúin Diá
An dara Sleegh, le gan an nee vhúin Día do chreidiovh
An treas hleegh, le gan a chreidiovh, agus adavhail, an nee vhúin Dia
C
Ce híad an vheen, nogh ná loirigean fios aír cread do vhúin Dia
F
An vueen doyeíneas falleeh don teagusg creesdeegh dfoulim
C
Ce hiad súd na creidean an nee do vhúin Dia
F
Eirickig agus Paganuig
C
Ce hiad súd do pheackeen le Diúlhúgh adavhála an nee do vhúin Dia
F
An vueen do heúnus go fullus, an nee do chreidid na neentin
C
An feídir don vhueen de heunas go follus an creidiovh noc do chreidid na neentin, Súil veh acu le veh Sávhálha an feag veid air an staid Shin
F
Nee feídir, oír an te heúnas Créesd as cóvhir deeny, Sheúnfig Créesd é as cóvhir an Ahar Sheereegh air neavh
C
Ce hiád na peackee tá anaigh an Dochuis
F
Tá éudochus, agus andóchus
C
Cread é an nee eudóchus
F
Tá neavhmuineen a trocuire Dé
C
Cread é an nee andóchus
F
Tá Muineen amudánta Slanúighe, gan na medin is cúivhe chun afághla
C
Cunus pheackees aón anaígh carhanachta, no grádh Dé
F
Le gach peacka marahagh
C
Cunus pheackees aón anaigh yrá na covhúrsan
F
Le Deevháil yeúnavh do, no gan cóvhir huirt do, is é air gumus duit, na reeghtanus Spiridalha, agus Corpurha
C
Ce he is dógh leat do covhursa
F
An chinne yáona uile; inion iád, an vueen doyeineas do yeevhail, no a air ahurugh creidivh
AN XIX CEAGHT Air an géuna
C
Cread eile do hoirimisgean an cheud aihine oruin, aneúmuish na Beackee tá anaígh creidivh, Dóchuis, agus grá, agus Dútéhi eile an Creidivh
F
An onoir is ioncuivhe do Dhiá, do húirt do aón Creatúir eile
C
An vhuil She toirmisghe oruin, na naóivh do Onorúgh
F
Nee vhuil
C
Créad na háovh ná fuil toirmisghe oruin onóir húirt do na náoivh
F
Mar na tugameed doívh, an árd onóir nogh do vaineas le Día aváin
C
Cunus do múintear do chatilikiv, Ediryealúgh yeánav idir an onóir huguid do Dhia, agus an Onoir dohuguíd do na naóivh an tan do yúighid chun Día, agus chun na naovh
F
Air Dhia avháin iárruid trockuire; air náoivh iáruid anguee
C
An vhuil dlightheach aguin cumun nó guee na náovh diaruig
F
Atá; inion is mar diarameed urnihe ár govhchréatuíree air talavh
C
Cread na haovh na dugid catolikihi onoir do haishe na náovh
F
Mar veedur aguirp roivhe Shin na Deaumpullivh ag an Sprid náovh, agus go mbeid an lá deúnagh onorihe air neavh
C
Cread na haóvh na Sleúghtid catolikihi a Viághnishe eevágh Créesd agus anáovh
F
Chun a Smeenty choingéal air lahúnus, agus chun a Spreaga Suas chun aihiris yeúnavh air a Suáilkeevh
C
Nach fuil She toirmiskhe eevahee do yeúnavh
F
Nee vhuil; agh nách mar Yeíkivh do yeinimeed iad, air nós Aíghrahóiree na ndía breíge
C
Ós chion na Beackee tá anaigh Creidivh, Dochuis, agus grádh, agus Dútéhy eile an creidivh, agus an onóir dleehur do Dhía do húirt do aón crcatúir eile, a Vhuil aón nee eile toirmisghe aig an geud aihine
F
Atá; Gnáhavh Deishiright agus pishéog, creidúint húirt do haívhrihivh, do lught feasa fortuín, agus cinoona, agus do lught aire agus ahchórhihe ndeevheeny
AN XX CEAGHT Air an tara agus an treeúgh haihiúe
C
Abuir an dara hahine F
Na tavhir ainim Dé gan aúr
C
Cread Órdeeghs an dara hahine yúin
F
Lavhuirt le onoir, agus le uvlught, air ainim Dé, anovh, agus gach née eile naovha
C
Os cion onora huirt dainim Dé anáovh, agus gach née eile náovha, Cad eile tá orduihe duin San tara haihine
F
Ar moighde, agus ár ngealloona Dlisdineacha choingiovháil
C
Cread do hoirimiskean an tara haihine oruin
F
Gach uile Voighde agus miona breágacha, neavchearta, neavhréeghtanacha, Easguinée, Diávaslúgh, agus Mallahughta
C
An vhuil Shé dlisdineach dearavhúgh aón uair
F
Atá an tan diárus onoir Dé, ar mah fein, na mah na Cóvhursan é
C
Cread chialleen tú le móighdivh neavhchearta
F
Moíghde eágcorach do Dhia, agus don Cóvharsain
C
An vhuil diachivh air yuinne Sheasavh chun moighde eágcora
F
Nee vhuil; do pheackig an ayearavugh, agus do pheacógh na cóvhleenadh
C
A vhuil diáchivh oruin móighde dlisdineacha covhleena
F
Atá; agus ba vhiona a govhleena
C
Cread chiálleen tú le mionivh eíghig
F
Brishe tree voíghdivh dlisdineacha, no moighdc huirt go neavylisdineagh
C
An peacka mór miona eíghig
F
Is peacka mor troúm é
C
Abuir an treas aihine
F
Coimeád an teery mar is choir lá an Tiarna
C
Cread órdees, an treas aihine yuin
F
An Doúnugh do cahavh an úrnihivh a ngneerhivh riállha
C
Cread chiálleen tu le uvhleeght no Dútéhy riállhughta
F
Aifirion deisdeaght, eisdeaght le teagusg, agus leouir vaha légh
C
An leor Aifirion deisdeaght, chun an dóunig do naóvhúgh
F
Nee leor; nee fulair cuid vór don lá hoirivirt do Dhiá
C
Cread ta toirimisghe oruin san treas Aihine
F
Gach uile obuir haórugh neavh-reeghtinach, ná oibiricha maslahugha peackoola eile
AN XXI CEAGHT
Air an Ceahrú Haihine
C
Abuir an ceahrú aihine
F
Tavhuir dod Aihir, agus dod vahir onóir
C
Cread órdees an ceahru Aihine dhúin
F
Grá onóir, agus úvhlught do húirt dar náhir dár máhir, agus dar nuoghturanioh
C
Cread do hoirimisgean an Ceahrú aihine oruin
F
Gach uile áuntoil, agus neavhúvhleeght anáigh ar nahuir agus ar mahir, agus ar naughturan
C
Cread atá diáchivh air tuismitheoirí, agus air Uáchturánivh do yeúnavh don vhúeentir tá faói na smaghd
F
Is cóir dóivh aireachus yeúnavh orha, eagla, agus grá Dé do Heagusg dóivh
AN XXII EAGHT Air an Cúigú agus an Shéúgh Haihine
C
Abuir an Cúigúgh Aihine
F
Na Dein Marugh
C
Cread hoirimiskean an cuigú aihine oruin
F
Gach Dúnvarúgh toilhenagh, troid, is brúigheánta
C
An eúmish Dúnvarúgh, troid, agus brúigheanta, cad eile do Hoirmisgean an cuigú aihine
F
Gach uile Occuil éagcorá, fuáh, fearg, agus run Deelhuis
C
Abair an Shéú Aihine
F
Na dein druis, no Aighaltranus
C
Cread hoirmisgean an Sheú Aihine
F
Saórraidee neavhylana le mnuee, no le fear mná eile
C
An eúmuish Saorráidee neavylana lemnuee fir eile, no le fear mná eile, cad eile ta toirimiskhe aig an Shéú aihine
F
Gach feúchint, focul, na gneevh, tá cúntrálha le geanamneeght
AN XXIII CEAGHT
Air an Sheachtú, agus an Tochtú Aihine
C
Abair an Sheachtú Aihine
F
Na déin goid
C
Cread hoirimiskean an Sheachtu Aihine
F
Gach uile hógail andlihagh, na Coingvhail choda duine eile
C
An eúmuish tógail, agus choingvhail andlihagh choda duine eile, cread eile hoirmisgean an sheachtú Aihine
F
Gach uile Veaúllhoireaght, andeel na ageaneeght ná aón eagcoir eile yeánavh aiar chuid do covhursan
C
Cread órdeen an Sheachtú Aihine dhuin
F
A chuid cheart fein, do huirt do gach nduine
C
Creaud ta diáchivh air an mbueen, na vhuil chuid deeny eile acu go nevhylisdineagh, do yeunavh
F
A huirt har aish, ma tá air agumus, no nee mahfear an peacka
C
Abuir an tochtú Aihine
F
Na déin fiaghnishe vréige anáigh do covhursan
C
Cread hoirimisgean an tochtú Aihine
F
Gach fiághnishe vréige, Barúlúcha mearahill, agus breúga
C
Cread eile hoirimisgeas an tochtú Aihine
F
Gach munubur agus cúlcháint eile, nogh do leírsgriosas clú na covhursan
C
Cread órdees an Tochtú Haihine dhuin
F
Smúeeniovh agus lavhirt air chách, mar ba vhían lin iad do smueeniovh agus do lavhirt orúin
C
Cread eile órdees an Tochtu Aihine
F
An eerine lavhirt agus Dsiághnishú an gach uile nee
C
Cread is chóir don vuéen loitteas clú agórsan do yeunavh
F
Andéehull yennavh air aleígheas, óir gan San nee Mahtear an peacka
AN XXIV CEAGHT
An Náough agus an Deihú Aihine
C
Abair an Náoughú Aihine
F
Na Sáuntuig bean do cóvhursan
C
Cread hoirmisgean an náoúgh Aihine
F
Gach anivhian, agus smúeeniovh toilheanach atá anáigh Geanamneeghta
C
Cread eile hoirmisgean an náoúgh aihine
F
Gach uile Ocáid, chorrees shin chun smueenty neavhghlana
C
Cread iád na occaidee chorrees smueenty neavhghlana
F
Cóvhratée neavhgheanamnée, Leouir, agus pictuiree neavhmacánta, ugus gach cahav-áimsire eile ta coonturugh aig geanamneeght
C
Cread eile Veasus tú veh na Nócaideevh, chun smueenty agus anavhian truáillihe Corree
F
Deevheenis, Drohcóvhlúadur, agus anvheasaraght, a gahavh beegh agus Deegh
C
Abuir an Deihu Aihine
F
Na Sáuntuig máoin do Covhursan
C
Cread hoirmisgean an Deihú Aihine
F
Gach auntoil eágorach chun choda ná Sochur no covhursan
C
Chun ca vhéid Aihine nar fieidir, na Deih nahanta do cheappa
F
Chun dá aihine preensibalha
C
Ce hiad an dá aihine preensibálha iad san
F
Día do ghrá ód chree agus ód hanam go humlán, agus do covhursa mar hu feín, mar ghrá do Dhiá
AN XXV CEAGHT
Air Ahantivh na Heaguilshe
C
An vhuil Ahanta air bih eile aun agh Ahanta De
F
Ataid Ahanta na Heagailshe
C
An vhuil díachivh oruin Ahanta na heaguilshe do choimead
F
Atá; an-te dhiulhees eisdeaght leis an eagluis (deir Creesd) beegh meas paganuig aguivh air
C
An-umugh Aihine hug an Eagluis duin
F
She Aihine
C
Abair shé Ahanta na Heaguilshe
F
1
Aifirion déisdeaght gach aón Doúnugh agus gach Lá Seery
2
Trosga yeunavh air na laehivh ta Órdihi
3
Feeshdin air Beackee yeanavh uáir San mbliághan
4
Comeen, no Corp naóvha an Tiarna chahav am caísg
5
Deachvúgh do yeel leis an Gleír
6
Gan Solomontucht pósda yeánavh, a daovh astig don aimshír, ná don na ceímioniovh gaóil atá Toirmisghe
C
Cd é an cheud Aihine
F
Aifirion déisdeaght gach Doúnugh, agus lá Seery
C
Cread chialleen tú le laéhivh Seery
F
Laéhy aírihe, dorduig an Eagluis do náovhugh
C
Ca na háóvh nar ceappug laéhy Seery
F
Chun Rúndiavhura eifeaghtacha ár greidivh, Suáilkee agus taidhlickee na Naóvh chur agúivhne dhuin go minic, agus Dia do Ghloirúgh ionta
AN XXVI CEAGHT
Air Ahantivh eile na Heaguilshe
C
Abuir an tara haihine na Heaguilshe
F
Trosga do yeánavh, agus gan feóil dihe 'Sna laéhlvh atá Órduihe
C
Cread tá diáchivh oruin yeanavh Sa tara Haihine
F
Róin don vliain do huirt do trosga agus do chreánus
C
Cread chiálleen tú le laéhivh troisge
F
Laéhi choisgeas oruin feóil dihe, agh lúalus duin nees mó ná aon véily chahavh
C
Abair an treeú aihine na Heaguilshe
F
Feeshdin umlán do pheacee yeúnavh an chuid is lú uáir San mliain
C
Cread chiallees an Aihine, Feeshdin yeanavh an chuid is lúgh úair San mliáin
F
Chialleen, bagguirt chrúaig, veh oruin ma anameed bliain gan feeshdin
C
An leór, gan dul agh aon uair avhain San mbliain chun feeshdin yeanavh
F
Nee leór is reaghtanach do gách nduine do hitteas abeacka varafa, fushdin yeanavh go minic, agus do aon nar vhian leis dul air aigh 'Sna Suailkeevh diaga
C
Abuir an ceahrú Aihine na Heaguilshe
F
Corp creesd do cahavh am caísg no angar di
C
Ca vhuil diachivh oruin comaoine ylaca am caísg
F
An ar Bporáisde fein
C
Cread e cúigú Aihine na Heaguilse
F
Deachú yeel le nar gleir
C
Cread chialleen an Aihine, Deachú yeel
F
Deis sheo ta shé diáchivh oruin coúir agus Cúnavh cohihe huirt dar gleir
C
Abuir an sheú, agus Ahine yeúnach na, Heaguilshe
F
Solomuntacht posda yeunavh an aúm toirmisghe, ná gáol toirmisghe do phosá
C
An vhuil ahille Ahanta Eeaguilshe, aneúmish na Shé nohanta so ainimnihe sa teagusg Créesdee
F
Ataid, ach ashiad so na hahanta Préensibalha
C
Cread tá réeghtanach chun na nahanta Dé agus na Heaguilshe choiméad
F
Grasda Dé
AN XXVII CEAGHT
Air an méonivh tá chun grasda De dáil, agus air Duish do na Húrnihivh
C
Cunus is feidir léen grásda Dé dfáil
F
Go soúnrihngh le Húrnihivh agus le Sácraméenivh
C
Cread é an née urnihe
F
Togvhail ar grée Súas chun Dé
Smúeeniovh air, é voladh agus a Veanacha diaruig
C
Ca aúm is chóir duin urnihe yeunavh
F
Ba chóir dúin ar mbeaha cahav an Urnihivh
C
Cunus is feidir dúin ar meaha cahav án Urnihivh
F
Ar nuile ynéerha, Smúeenty, agus Breihre, do Hoirivhirt Súas do yloire Dé, agus Sheen feín do choingvail air Staid na ngrás
C
Ca aum go haonda ba chóir dún Urnihe yeánavh
F
Air Maidin, am hráhnóna, anaum Cahihe, agus Dáinshér
C
Cunus is cóir dúin urnihe yeánavh
F
Le nár Smeentivh uile hocurúgh air Lahúnus
C
Cread iad na Hurnihe is ionvolha dúin do dheanavh
F
Urnihe an Tiárna, nó anphaidear, fáilhe an Aingil, agus Cré na Nábsdal
AN XXVIII CEAGHT
Air Urnihe an Tiárna, agus Fáilhe an Aingil
C
Ce Rin an phaidear
F
Iósa Créesd
C
Abuir an phaidear
F
Ar naihir atá air neavh etc
C
Ciá da ngoirhur Aihir, antan deirhur Urnihe an Tiárna
F
Diá uilecóvhaghtach, nogh is Aihir duin uile
C
Cread chiállées, go naovhur hainim
F
Leis Sheo eémpeémeéd Mola agus gloire, húirt do Ainim Dé
C
Cread chiálleés, go Daga do Reeght
F
Leis Sheo eémpeémeéd air Dhiá Sheilivh ylaca nár grahachivh an sa táolsa, ionus go mbemeés an ochuir san Sáol eile
C
Cread chiálleés, go ndeintear do hoil
F
Leis Sheo eémpeémeéd go mbemeés ollavh chun ahoile yeánavh air talavh avhuil taid na Haingil air neavh
C
Cread chiálleés, ár narán láehúil tuir duin aniugh
F
Leis Sheo eémpeémeéd gach óilúint ta Reéghhanch dúin a dáovh cuirp, agus anama
C
Cé ocuis mó eémpeémeéd óilúint dár gorp na dár Nanam
F
Is mó go mór dár Nanam
C
Cread is óilúint dár Nanam
F
Urnihe, focul Dé, agus go Hairihe, corp náovha an Tiárna
C
Ca na haovh, nar Urnihe, focul Dé, agus corp naovha an Tiarna, is oiluint dar nanamnivh
F
Mar doneid oiluint, agus Savháil do hláinte an anama
C
Cread é an nee Saól an anama
F
Grásda naóvhughta
C
Creud chíalleen, mah dúin ar gionta mar Vahameed do chách donee chíonta nár náigh
F
Leis Sheo eempeemeed, ár Dhía, ár gionta Vahav dhúin, mar Vahameed do chách donee chionta oruin
C
Cread chiallees na leíg Shin a Gahugh no a Temptation
F
Leis Sheo eempeemeed go neartógh Día Sheen anáigh gach cahihe agus toirimisg
C
Cread chíalleen, Saor Sheen ón olc
F
Leis Sheo eempeemeed air Dhía, go Saórfugh air olc, agus go preenfibalha air pheaca
C
Cread chiállees an focul amen
F
Biógh mar Shín
C
Abuir failhe an Aingil
nó an Beanacha Muire
F
Go mbeaneehur duit a Vhuire, ta lán do ghrasivh etc
C
Ce rin an Beanacha Muire
F
An Taingeal Gabriel, agus naovh Eleesh doRin an cheud cheud, agus an Eagluish an Roin Deunach
C
An vhuil shé Dlisdineach, Onóir huirt don Vaighdin Veanihe
F
Atá air gach aon chor, ó hug Día fein an oiread San onóra di, agus eenshion an Scriptuire dúin, go nglaefig gach uile nashun Beanihe ee
C
Cread ee an Onóir doVeirimeed don Vaighdin Veanihe
F
Onór amead nees mó ee ná na Naóivh eile, mar Váhir do ár Vuásgulhóir; Agh nee hugameed Onóir Dhiaga di chaóiche na an Onoir is ionchuivhe huirt do Dhia
AN XXIX CEAGHT
Air an Sacrameenivh
C
Cread é an Dara Meón chun grásda dfaíghil
F
Na Sacrameenee, an Meón is cóvhuightee donna huile Veónuiv
C
Cread chiálleen tú le Sacrameen
F
Ta covhurha foirimiolach dórduig Día dhúin chun grása dfáil
C
Cread ó na vhuil cóvhughta aig an Sácrameen chun grasa do húirt uaig
F
As lúaght creesd nogh chuirid a Sochur dár nanamnivh
C
An umúgh Sácrameen aun
F
Seaght Sácrameen
C
Abuir na Sheaght Sácrameen
F
Baisde, dulfé laivh Easbuig, corp-creesd, Feeshdin, Ola Roivh bás, Órd Beanihe, agus pósa
C
Cread na háovh na vhuil oiread San Deasynás, da núsaid agúrum, agus adúvhirt amach na Sacrameenee
F
Chun ar Gaóinduhrught dárdúgh agus chun aneífeaght chur a Duiskint
AN XXX CEAGHT
Air an mbaisde
C
Cread é an nee an Baisde
F
Sacrameen do ylanas Sheen ó pheaca an Teenshir, agus doyeinens creesdiee, agus claún Dé yeen
C
An vhuil Baisde Reeghtanach
F
Atá
C
Ce hiad tá Órduihe ó creesd chun Baisdeegh yeúnavh
F
Eugluis a Haumpuill agh agás Reeghtanis is feidir le gach aón é yeunavh
C
Cunus deintear Baisde
F
Le huisge yortha air cheaun an leinivh, ag Rádh, San aúm geúnta, Baisdim hu, an ainim an Ahar, agus an vick, agus an Spirid naovh, biógh mar Shin
C
Cread do yeallameed San mbaisde
F
Cur Suás don Dial, dá phuimp, is dá Oibirighivh
AN XXXI CEAGHT
Air dhul fe láivh Easbuig
C
Cread é an née dul fé láivh Easbuig
F
Sacrameen do Nearteés go humlán Shin nár gréesdihivh
C
Ce tá Ordhihe chun an Sacraméen Sheo húirt amach
F
An Teasbug
C
Cúnus vheir an Teasbug an Sácrameen Sheo úaig
F
Sheeneán amagh alavha, aig eempee an Spirid naovh do húlriong anúas, Deingean feer na Cruishe áir an eúdan le olla Veanihe
C
Cread na háovh, na mbuaileán an Teasbug bas air phluic an te heigheas fé na laivh
F
Chun a chuir a géill dóivh, le dul fe láivh Easbuig, go vhuilid neartihe chun fuilinghe, agus bás dulung air Son Creesd
C
Créad é an Tollúgh is Réeghtanach chun dhul fé láivh Easbuig
F
Nee fulair Sheen veh Teaguisghe an ár greidiovh, agus veh air Staid na ngras
C
Cread iad na grásda Aírihe do ylacaméed ó dhul fé láivh Easbuig
F
Sheaght Déilickhée an Spirid náoivh
C
Abuir na Sheaght Deilickhee
F
Eagna, Tuiskint, Cóvhirle, Neart, eolus, Diágacht, agus eagla an Tiárna
C
An peacka mór falléeh yeúnavh andul fe laivh Easbuig
F
ASheadh, an tan is feidir áil le Deúnavh AN XXXII CEAGHT
Air Corp naovha an Tiarna
C
Cread é an treeú Sacrameen tá aun
F
An corp naovha
C
Créad é an née an corp noavha
F
Fuil agus Feoil, anam agus Déeghth Iosa Créesd, fe yné arain agus féena
C
Cread chíalleen tú le veh fe yné aráin agus féena
F
Chialléem, blas, dah, agus fuirim Aráin agus féena, nogh dfanas har éis an arain, agus an éena, do honisheail a Vhuil, agus avhéoil Iosa Creésd
C
Avhuil corp, agus fuil, Iosa Creesd anéineaght, fe yné araín, agus feena
F
Ataid; Créesd umlán na yía, is na yuine éerineach, San Arán agus San Véen
C
Ambristear na ngortéehur corp Créesd, an tan Róinhear, no bristear an Sacraméen
F
Née Daintear; Ó Aishéirig Créesd ó Varéevh, née feidir é Vasúgh, na fuillinghee air bih eile húirt do
C
Cunus do chreidfeméed Dia mór gach uile yloíre veh fe yné ár mbeég curpurha
F
O Leis an Greidiovh geúna nogh le na greidiméed é na Dhia vór gach uile yloire, a Gosvullught coirhuig air an gruish
C
Agh cunus is feidir arán agus féen dúntail avhuil Sa vhéoil Creesd
F
Le mahus, agus le cóvhughtivh De, do noghu a fuil aon nee cruaig na Doyeanta
C
Agus an vuilméed Shúralha go feérineagh, gur hoínsheail créesd an tarán Sa feen, an na, chuid fola agus féola
F
Ataméed, leis na foculivh aduirt She fein, an tan do Húnsguin Shé an Sacrameen Sheo, air an Suippéar ndeúnach
C
Ca aid na focuil adúirt Creesd air a Huppéar deúnach, an tan do húnsguin Shé an Sacraméen Sheo
F
"Ashé Sheo mo chorpsa, aShée Sheo mo Uilshe " C
Ar fag Créesd na cóvghta aig a Eagluis, an Tarán sa féen do Hoínsheail an uil, agus an fheoil fein
F
Dfág, an tan aduirt le na Absdalivh "Deinig é Sheo mar chúivne ormsa " C
An Raivh na cóvghta So le veh do héer aig a Eagluis
F
Do vhée
C
Ca na haovh nar órduig Creésd na cóvghta So veh do héer San Eagluis
F
Ionus go meh a claun an Sgach Saol agus Nashún, abulha air éebirt hahneavhagh chur chun an Ahur Neávga, agus go mbegh na lón oriric Spridálha aig a Nanamnachivh
C
Cread chíallées éebirt
F
An gnéevh mor Réeghtanach credivh, nogh le na Nadavhéeméed Ardrialúgh Dé os ar gion agus ar muinéen go huile, is go humlán do veh as
AN XXXIII CEAGHT
Air eebirt naóvha an Aifirin
C
Cread is eebirt an Sa Tiomna Nógh, no Sa Dlee núa
F
Eébirt an Aifirin
C
Cread is Aifirion aun
F
Eébirt Neavholúil an Racht núa, an avhuil Creesd feín, da hoirvirt air an Alhoir, air Son avhuil béo agus marvh
C
An eebirt fa leih, eebirt an Aifirin, ó eebirt na cruishe
F
Nee headh: Óir aShé an Slánahóir ceúna do hoirivhir é fein aón uaír avháin mar eebirt Sruhuilheagh don Aihir Neavga air an gruish, tá aguin go láehúil dá hiorivhirt féin air vodh neavholúil air ár Nalhóireevh
C
Ar furálag aifirion San SeaunRacht
F
Neer furailleavh; do choiméadag an eebirt éifeachtagh So chun an Rachd Núa, Noch vheá le figúiree na Sheandlee do covhleena, agus creegh cheart do chuir air an greidiovh
C
Ciá an Phairt don Aifirion, na Nahareehur an Tarán agus an feen chun veh an uil, agus an éoil Creesd
F
An aimshir an NaovhCoishrighe
C
Ce hoínshéalan an Tarán Sa feen, avhuil Sa vhéoil Creesd
F
An Sagart
C
Cread iad na bríahra le na Soinshéalhur an Tarán Sa feen
F
Le Bríahra Creesd
C
Cread iád na covughta na Nahareehur an Tarán Sa feen, avhuil Sa vheoil Creesd
F
Le Covhughtivh De
C
Cread é an fáh le na Naburhar Aifirion
F
Chun gloire húirt do Dhía Bueechus do air Son a Háilickee agus aig iáruig a yrásda, agus a Hrocuire
C
Cread é an fáh eile na ndeirhur Aifirion
F
Chun bás, agus Páish, ar Shlanahora choinghavil an ár Neentin
C
Cunus is choir dúin Aifirion déisdeaght
F
Le Haire yeehullugh, agus le caóindúrhught
C
Cread é an modh is feárr chun Aifirin déisdeaght
F
An eébirt do hoirivhirt Súas mar aon leis an Sagart, cúeeniovh air pháis Creésd, agus Cuméeni ylaca
AN XXXIV CEAGHT
Air an Gumeény
C
Creed chiálleés dul diáruig comeéni
F
Corp an Tiárna do ylaca
C
Anvhuil Shé involha dul diáruig coméeny go mini
F
Alá; marna fuil Slee, chun beaha náovha Cahavh, nees feárr
C
Cunus is chóir dúin Sheen fein dollúgh chun commeeny
F
Nee fláir dúin veh air Staid na ngras, lán do Chreidiovh vhéo agus do yóchus dhiongavalha, agus lassa le teasghradh De, agus na covhursan
C
Avhuil nee air bih eile diáchivh oruin Roivh cumeeny
F
Atá; nee mor duin veh nár drosga ó vhéan oidche
C
Cread ta diachivh oruin yeúnavh har éis cumeeny
F
Suim aímsire cahavh an Urnihivh, agus regnew Baoichuis
C
An peacka Mór cumeeny do ghlaca go neavhoirrúnugh
F
Is peacka rohróum é; "óir an te ihios agus ólus go neavhdhlishdineach, ihion agus ólun Damuint do fein " C
Cread is cóir do yuinne yeánavh ma vheen abeacka Varafha roim Comeeny
F
Is choir do mahunúchus dfail a Sacrament na Haihée
AN XXXV CEAGHT
Air Háchrameen na Haihrée
C
Cread é an nee Sacrameen na hahree
F
Sacrameen nogh Vahus duin napeackee na Dittimeed deis Baisdee
C
Cread iad na covghta do Vahus na peackee dhuin
F
Na covughta dfág creasd aig a Absdalivh
C
Cohin dfág creesd covughta aig a Eagluis chun peackée vahavah
F
Go Súnrihugh, an tan duirt Shé le an Absdalivh, "Glacuig an Spirid naovh, pe peackée Vahfig shiv, beid Maihte " C
Cread is éigion núin do yeunavh chun Mahunis dail a Sacreemeen na haihree
F
Feeshdin vah do yéanavh
AN XXXVI CEAGHT
Air an Veeshdin
C
Creed é an modh is feárr chun feeshdin vah do yéanavh
F
Air duish, Neefulair dúin grásda iáruig air Dhiá chun feeshdine mah do yéunavh
An dara feaght, is éigean dún Shin féin do Sgrúda go deehullach air Deh Nahanta Dé, agus Shé Ahanta na Heaguilshe, air na Sheacht Beacka Varafa, ionus go meh ios aguin cread aun, agus Covh minic is do pheaceemuir le Smueeniovh, le Briahur, na le gneevh, no le failleeh
An treas nee, is éigean dúin gneevh creidivh, dochuis, agus greadh do yeúnavh
Fa yéoig, gneevh creevrúh, maille le Rún feerineagh ár mbeaha do leasú, agus leóryneevh do yeánavh nar beackeevh
C
Cread chíalleen tú le creevrúh
F
Dolees cree agus gráin air an beaca, ós cion an uile nee, da vree go guirid fearg air Dhia, atá covmaih Shin an féin, le Rún Dingavalha daingion gan peacúgh nees mó, agus mo uile yeehull yeanavh chun Sasavh huirt am peackeevh
C
Cunus is feidir leen Shin féin do Spreaga chun creevrúh
F
Go Súnrihugh le chuig veonivh
C
Ce hiad na chúig veion do Sprieagus Sheen chun creevruh
F
Eagla iffiruin, eagla Solás Lahunis do cailluint, Suilihe agus aighuáhvuireaght an feacka, Smueenty fearg chur ar Dhia vah
C
Cread é an méon is fearr chun Sheen do Spreaga chun creevruh
F
Smueeniovh air fheirig chur air covh mah leis an fein, agus is Smueeniovh é nach choir falleeh huirt an go bráh
C
Cread na haóvh na vhuil Smueeniovh air Eirig chur air Dhia covmah Shin an feín, ná falleeh húirt an go brah, an tan nemeed gneevh creevruh
F
Mar ashe is túis do ghrá róghlan De, ashe an Meón is feárr air na Meónuivh uile é
AN XXXVII CEAGHT
Air an geúna, agus air an Lógha
C
Cread is cóir dúin do dheúnavh aig Feeshdin
F
Is chóir dúin Beanachd an Tagairt diárruig, an confiteor do rádh, Shin féin do chiontugh an ar beackeevh, eisdeaght le covhirle an Tagairt, agus ár ndolees dahnóchint an tan dovheir SáorVrehúnus oruin
C
Cread veasus tú don té cheileas peaca marahagh na Veeshdin
F
Doneed peacka mór tróum, agus an iniod Mohacus dáil méadeed fearg Dé
C
Cread is reeghtanagh dúin do yeánavh har eis Feeshdine
F
Is chóir dúin báoichus vreih le Día, agus an brehúnus Aihree chuireag oruín do covhleena
C
Cread chíalleen tu le Brehúnus Aihree chuireán an Toide feeshdine oruín
F
Na Hurnihe, agus an Deaoibireacha, cheangalan an Toide feeshdine oruín, mar hasavh án ár beackeevh
C
An leór an penós curhur oruin mar hasavh an ar beackéevh
F
Gach nee air bih eile do heasteen úaín, is feidir leen a yeanavh Súas, le logha, agus le ár ndeehull Aihree
C
Craed é an nee Logha
F
Fáur Speshíalha dailhear leis an Deáumpull, chun fuasgilh huirt do phenósivh aimshearga noch, go minic vees gan Sásavh, har eish an pheaca veh Maihve
C
Ce hiad doyeivh an lough
F
Don vhueen, avhain, ves air Staid na ngrás, agus ves go feerineach lán do dhúil chun Sasaivh huirt do cheart Dé
C
Ce Yáilleas an loúgh So
F
An Teaumpull, no an Eagluis
C
An Mahan Loúgh peackee
F
Nee Vahán; Nee fuláir peacka veh Mahfe Sul avhaim é
AN XXXVIII CEAGHT
Air an oladh yeúnach, Órd Beánihe, Agus air Phósadh
C
Cread é an Cúigú Sacrameen
F
Ola yéunach
C
Cread é an Nee Ola yeunach
F
Sacrameen do Tionsgnag chun Creesdihe neartúgh le leen vais
C
An duguhur an ola yeunach do gach uile yuime ambaoghal bais
F
Nee tughur; agh don vueen ambáoghal báis o Vreoighteacht
C
Ce hiad tá orduihe chun an tacrameen Sheo huirt amagh
F
Eugluis áonda an Teaumpall, mar vhúineas náovh Sheám, agus do ynahees an Teáumpull Chatolikee
C
Ce hé an Shéghú Sacrameen
F
Ord Beánihe
C
Cread é, an nee, Sacrameen an Oírd Veanihe
F
Sácrameen nogh hugán Easbuig Saguirt, agus Cléir don Teaumpuill
C
Ce he an Sheaghtu Sacrameen
F
Pósa
C
Cread é an nee pósa
F
Sacrameen, nogh vheir grása don lánooin phósda, chun grá veh dá chéile, agus aglaún huirt Súas angrá Sa neagla Dé
C
An feidir na Sacrameenee Sheo ylaca agh áon uáir avhain
F
Is feidir iad uile ylacka, agh Baisde, dul fe laivh Easbuig
Agus Ord Beánihe, nogh do cóvhurhees an tanam
C
Cread chíalleen tú le cóvhurhugh
F
Marc Spiridálha covhurhúhy air an Anam nogh nách feidir do Sgrios de go brágh
C
Cé acu don na Sacrameenivh Sheo is Reeghtanee
F
Baisde agus Breih aihree
AN XXXIX CEAGHT
Air Lúaght Seihir Sheereegh na Vheeraón, agus Lúaghd Sheereegh na Druinge Damanta
C
Ca aúm vearfuig Día Luaghd Seíhir, no penós Sheereegh dhúin
F
An tan vhéarfuig Breihúnus oruín
C
Cá aúm vhéarfuig Breihúnus oruin
F
Air phrap na Súl, har eis vaís, agus la an Vrehúnuish
C
Cread chiallees an la Deúnagh
F
Lá an Vreihúnuish ghenerálha, an tan cahfig an chime dhaóna Sheasavh avhiághnishe chaheer an Vrehúnuish
C
Agus o tughur breih har éis váis, cá vhuil Reeghtanus le Breihúnus Generálha
F
Iónus go mbegh Árdriarúgh Dé, nogh do ghnáh air talavh do hríalus na Déighdhaóine le tribloideevh, agus dovheir Sheún agus Sonus Sáolha air an dalavh, do na drohyeenivh iónus adeirim go deisbánfagh Riárugh Dé ceart avhiághnishe deeny
C
Cread hitteas amach lá deúnagh an Vreihúnuis gheneralha
F
Eiréochuid ar guirp arees le hordúgh Dé
C
Cread chuige na Neíreóchuid arees
F
Chun iad do chov-cheangal le nár Manamnivh
C
Ca na haovh an cov-cheangal San
F
Iónus go mbeidees Roínphairteach, a Sheún, no a Meeheún, Sheereegh
C
Cúnus deireóchuid chuirp na naovh
F
Go glórvhur Do-vharafa
C
An eíréod cuirp na ndrúng ndamanta, Dovharafa
F
Eíreóchuid
C
An éireochuid cuirp na ndrúng ndamanta, Glorvhur
F
Nee eireochuid
C
Ca na haovh na Neíreoid cuirp na ndrúng ndamanta, Do-vharafa
F
Chun Maireaghtuin go bráh alassarhachivh Sheereegh
C
Cé Vreahnós Sheen an Lá Deúnach
F
Iosa Creesd
C
Ca na háovh nar bé Iosa Creesd tá orduihe chun Sheen do Vreahnugh
F
Ionus go ndéunfagh She a cheart do Sgara amagh go fóirleahan avhuil doRin a Hróckuire, a Vhiaghnishe an Douin Voir
C
Cread deúrfuig creesd leis na Déighdheenivh
F
Taguig a yraúm vheaníhe óm Aihir, Glacuig a Reeght, nogh ta Socurihe dheevh
C
Cread Deurfuig creesd leis an ndraúm Malluihe an lá Deúnagh
F
Imeeig a yraúm na Malloght go Lassarhachivh Sheereegh do Hordeeg don Diál, is da Aingiolivh
C
Cá Rachfuig an draum Malluihe an Lá Deúnagh
F
Cahfeer idir anam, agus corp iad, go Lassarhachivh Sheereegh
C
Cá Rachfuig na Deighdheeny an Lá Deunagh
F
Rachfuid le na Gorpuivh Dovharahacha Sanmbeaha Heereegh
Do dháil Clement XIV Papa an Cúigú Lá do Abrán San mbliain 1772
Loúgh Sheaght mblian, agús Sheaght ndahud la
do Chatolikihivh Rovhánacha Reeght na Heirión, Covh minic is déarfuidees le Díagacht, Gneevh Creidivh, Dochuis, Gradh, agus Creevruh; na mbúanynáhúgh, go hairihe air Maidin agus am hráhnóna, agus Roim fueeshdin agus Cúmeeny, Dá Reir Shin, taid na gneerha So dá ndeighvhola dáreerivh na Vhuirim Ró-vhah urenihe don na Creidiovhuig, Tairivheach nee hé avhain, don na béoivh, agh danamnivh na Greidiovhagh dimig as an Sáol, nogh is feidir leen chur na ndíag án áon áimshir, mar háora air a Vuillingheevh, do Réir Aitrusde, agus eentine an phápa cheuna
Gneerha Creevrúh, Creidivh, Dochuis, agus Gradh
URNIHE ROIVH NA GNEERHA
Tavhuir dúin a Dhía heereegh uilechóghtuig Meadúgh Creidivh Dóchuis, agus Carhanacht, agus ionus go Váighmees torradh do gheallúna, Deónuig dhúin do Ahanta do ghraúgh, tré Iosa Creesd ar Diárna
Biogh mar Shin
GNEEV CREEVRUH
O Dhia, ta aihreachus feerínioch orum air Son mo pheackee uile, agus tá fuah agum orha os cion an uile nee óm Chree go humlá
mar chuirid fearg ortsa mo Dhia, nogh do húighill mo ghradh uile air son do yéighhailleeghta ionaidhruighe, Agus ta Rún daingion agum le Cúnavh do naovh ghrás, gan fearg do chuir ort go brah, agus gach nee an mo chumus do dheúnavh mar léorghneevh Sásaivh aur peaceevh, amen
GNEEVH CREIDIVH
O Dhía, Creidim go Ro yiongavhálha gurb aon Día avhain tú, Cruhnahóir, agus Ardtiarna neivhe agus Tailivh, Do-chreegnihe amórgaght, Sa Máhus
Creidim go Diongaválha, go vhuil inudsa tree pearsana Eidiryealavha go feerinioch, an Taihir, An Mac, agus an Spirid naovh; agus na fuil ionta uile, agh aón Día avhain, aonda Céuna
Creidim go Ro dhiongavhálha, gur ghlac Iosa Creesd, do vhac iónovhuin, an tara pearsa don trenoid Ronaovha, colún daóna; gur uilling bás agraún na Cruishe chun Shíne duásguilh agus do hlánugh: Gur aisheirig an treas lá; go ndéig Suas air néavh: Go duckfuig arees andeire an Táoighil, do vreih Breihúnuis air gach uile dhuine: Go dúrfig Eevhneas Sheereegh mar lúaght don na feeraónivh, agus go ndamanóig an Drúng Valluihe a Biántivh Sheereegh
Creidim fós go Ro dhiongaválha, tre na ghrá Do-chreeghnihe dhúín, gur fhág a Sacrameen Ro-náovha na halhóra, a chuid fola, agus feóla Rooriric fein, Anam, agus a Dhiáght, mar oilooint Spiridálha, agus mar eebirt aguin; agus gur fhág aig an eagluis Cóghta na Beackée Vahavh, Creidim iad so, agus gach uile eerini eile do Hairrigeas an NaovhEagluis chatolikee Róvhánach duin do chreidiovh, mar is tú fein a Dhía dfóillshig iad uile, agus ós tú feín an eerine; nee feidir leat mealla, naveh meáullha
San greidiovh so is mian liom maireaghtuin, agus is aun fós le cúnavh do naóvhghrásda ta run daingean agam bás dail
GNEEVH DOCHUIS
O Dhía le Dochus as do Vhórchóghtivh, le muíneen as do Vahus, agus as do hrocuire yohchreeghnihe dhuin, agus fós as na geallúnivh huguis dúin, ata dochus ro dhiongavalha agam mahúnus dail am peaceevh uile, agus grása do heirveeshy do yeunavh go feeriniogh air an Sáol so, ionus go mfiu me veh ad heilivh San Saol eile, tré mo Hiarna, agus mo Hlánahóir Iosa Creesd
GNÉEVH GRÁDH DÉ, AGUS NA COVHURSAN
O Dhia, gráidhm hú óm Cree, agus óm anam go Humlán, Ta gradh agum dhuit ós cion an uile nee, air son do Cháileeghta So-ghrádhacha, agus grádhim mar me fein, mo covhursa mar ghrádh ortsa
An Teagasc Críostaidhe, Chun aos óg nó leanbh do theagasc
Fuilingidh agus léigidh do leanbhaibh teacht chugamsa, agus ná toirmiscidh iad óir is dá n-amhail súd atá ríoghacht na bhflaitheas
(Marcus x 14) Is í seo an bheatha mharthanach, ionnas go n-aithneochaidís tusa an t-aon Dia fírinnighe agus an té nach do chuiris uait, Íosa Críost
(Eoin XVII 3) Re M
Dr
Séamas Buitléir Agus aistrighthe ó Béarla go Gaedhilge, le Muircheartach Bán Ó Céiliochuir, Ó Theampall Cluain Droichead
Arna chur i gclódh i gCorcaigh, re Tomás de Faoite agus re Séamas Ó h-Éilighthe
san mbliadhain 1792
Urnuighthe an Tiarna
Ár n-Athair, atá ar neamh, go naomhthar h-ainm
Go dtigidh do ríoghacht; go ndéantar do thoil ar an dtalamh, mar níthear ar neamh
Ár n-arán laethúil tabhair dúinn indiu; agus maith dúinn ár gcionta mar mhaithimíd do chách doghní cionta 'nár n-aghaidh: agus ná leig sinn i dtemptaisiún ach saor sinn ó olc
Bíodh mar sin
Fáilte an Aingil
Go mbeannuighthear duit a Mhuire, tá lán do na grástaibh, ár dTiarna maille leat, is beannuighthe idir na mnáibh thú agus is beannuighthe toradh do bhruinn, Íosa
A Naomh Mhuire, a Mháthair Dé, guidh orainn na peacaigh, anois agus ar n-uair ár mbáis
Bíodh mar sin
Cré na n-Abstal
Creidim i nDia, an t-Athair uilechumhachtach, cruthnuightheoir neimhe agus talmhan agus in Íosa Críost Aonmhac ár dTiarna do gabhadh ón Spiorad Naomh, dorug Muire óigh, d'fhuiling an pháis, faoi Pontius Pilate, do céasadh ar crois, fuair bás, agus do hadhlacadh: dochuaidh síos go hifreann; do aiséirigh an treas lá ó mharbhaibh: dochuaidh suas ar neamh, tá 'na shuigh ar deasláimh Dé an t-Athair uilechumhachtach; as san tiocfaidh a tabhairt Breithiúnais ar Bheoibh agus ar mharbhaibh
Creidim san Spiorad Naomhtha, an NaomhEaglais Chaitoilicidhe Rómhánach; i gCumann na Naomh; i Maitheamhnas na bpeacaí; i n-aiséirghe na colna, agus san mbeatha shíoraidhe
Bíodh mar sin
An Confiteor
Admhuighim do Dhia uilechumhachtach do Mhuire Bheannuighthe tá riamh 'na hógh; do Micheál naomhtha Ardaingeal; do Naomh Eoin Baiste; do na habstalaibh beannuighthe Peadair agus Pól; agus do na Naoimh uile, gur pheacaíos go romhór im smaointibh; im ghníomharthaibh agus im bhréithribh, im chiontaibh, im chiontaibh, im chiontaibh lánmhóra: ar an ábhar sin, guidhim Naomh Mhuire tá go síoraidhe 'na Maighdin, ar Mhicheál naomhtha Ardaingeal; ar Eoin Baiste, ar na habstail Bheannuighthe Peadair, agus Pól, ar na naoimh uile agus ortsa Athair guidhe chun mo Thiarna Dia, ar mo shon
Go ndéanaidh Dia uilechumhachtach trócaire orm, agus maitheamh dom pheacaibh, le mórthrócaire chun na beatha síoraidhe
Amen
Go mo deonughadh le Dia uilechumhachtach trócaireach, pardún agus maithmheachas iomlán mo pheacaí uile dham
Bíodh mar sin
Altughadh roimh Bia
Beannaigh sinn a Thiarna, agus na tabhartaisí seo noch táimíd do ghlacadh ód lámhaibh thabharthacha, tré Chríost ár dTiarna
Amen
Altughadh thar éis bídh
Dobheirimíd Buidheachas duit a Dhia uilechumhachtaigh ar son do mhórthabhartaisí noch mhaireas agus do rialuigheas ar feadh saol na saol
Bíodh mar sin
An Teagasc Críostaidhe
An Chéad Ceacht
Ar Dhia uilechumhachtach agus ar Críostaidhthe an domhain
Ceist
Cé chruthaigh an domhan
Freagra
Dia
C
Cé is Dia ann
F
Cruthnóir neimhe, agus talmhan, ardThiarna an uile nídh, i méid 's i maitheas go hanchuimseach síoraidhe
C
Cá bhfuil Dia
F
Tá sé san uile áit, ach go prínseabálta deirthear a bheith i bhFlaitheamhnas mar a bhfoillsigheann é féin do na fíréinibh
C
Créad chiallaíonn tú le neamh
F
Ríoghacht ghlóire Dé, a Naoimh agus Aingil
C
Má tá Dia i ngach uile áit, créad ná feicimíd é
F
Mar is Spiorad fíorghlan ionnraic é
C
Céard do chiallaíonn tú an tan a deir tú gur Spiorad ghlan Dia
F
Ciallaím ná fuil Corp aige, agus nach féidir le Súilibh daonna é fheicsint
C
An bhfeiceann Dia sinn
F
Feiceann, agus tá do ghnáth a' faire orainn
C
An bhfuil fios gach nídh ag Dia
F
Atá ar ar ghaibh thart, ar a bhfuil láithreach agus ar abhfuil le teacht
C
An raibh túis ag Dia
F
Ní raibh; dobhí ann riamh, agus beidh go bráth
C
An féidir le Dia gach uile nídh dhéanamh
F
Is féidir, agus níl aon nídh doiciúil ná dodhéanta aige
C
Créad dá ndearna Dia an domhan
F
Do neamhnídh
C
Conas dorinne Dia an domhan
F
Le a'n fhocal amháin
C
Créad fá na ndearna Dia an domhan
F
Chun a chumhachta, agus eagna d'fhoillsiughadh agus do thaisbeáint, agus chun buntáiste agus tairbhe an duine
An II Ceacht
Ar an gcríoch fá nar cruthuigheadh an duine
C
Créad é an rud duine
F
Aon do créatúiribh Dé, déanta do chorp agus d'anam, ar cosmhalacht Dé
C
Créad in abhfuil duine déanta ar íomháigh, nó ar cosmhalacht Dé
F
In anam amháin
C
Créad in abhfuil an t-anam i gcosmhalacht do Dhia
F
A bheith 'na Spiorad do-mharbhtha
C
Créad thuigeann tú, an tan deir tú an t-anam bheith domharbhtha
F
Tuigim nach féidir leis an anam bás d'fháil go bráth
C
Os cionn a bheith 'na Spiorad do-mharbhtha, conas eile tá cosmhail le Dia
F
In a bheith ionnamhail ar aithne chur air agus é a ghrádhughadh
C
Créad 'na thaobh na dtug Dia anamnacha dhúinn atá ionnamhail ar aithne chur air agus é a ghrádhughadh
F
Ionnas go ndéanfaimís an críoch fá nar chruthnuigh sinn do comhlíonadh
C
Créad é an críoch fá nar chruthnuigh Dia sinn
F
Chun é aithint agus do ghrádhughadh annso ar talamh, agus 'na dhiaidh san, é fheicsint agus do shealbhughadh i bhFlaitheamhnas
C
Conas is féidir linn Dia aithint ar talamh
F
Leis na fírinníbh do mhúin sé dhúinn d'fhoghlaim
C
Cá bhfaighimíd na fírinní seo do mhúin sé dúinn
F
Atáid go háirithe sa Chré
C
Créad é an nídh an Chré
F
Atá suim ár gCreidimh
C
Cé rinne an Chré
F
An dá Absdal déag
An III Ceacht
Ar Chré na n-Abstal
C
Abair an Chré
F
Creidim i nDia, etc
C
An bhfuil gach nídh san gCré, is riachtanach dúinn do chreideamh
F
Ní bhfuil
C
Créad iad na neithe atá san Chré
F
Rúndiamhra prínseabálta ár gcreidimh agus airticlí eile atá riachtanach
C
Créad iad na rúndiamhair phrínseabálta iad san
F
Aondacht, agus Tríonóid Dé Ioncholnadh, Bás agus Aiséirghe ár Slánuightheóra
C
Créad 'na thaobh, na bhfuil Aontacht, agus Tríonóid Dé, Ioncholnadh, bás, agus Aiséirghe ár Slánuighteóra, na Rúndiamhraibh prínseabálta
F
Mar nach féidir do neach, a tháinig i n-úsáid céille, bheith sábhálta, gan eolas bheith ortha, agus iad do creideamh go diongbhálta
C
Créad iad na reasúin eile, le na ngoirthear rúndiamhra prínseabálta do Aondacht, agus do Thríonóid Dé, do Ioncholnadh, do Bhás agus do Aiséirghe ár Slánuightheora
F
Do bhrí go bhfuil gach Rúndiamhair eile don Creideamh leanúnach ortha
C
Créad chiallaíonn tú le Rúndiamhraibh
F
Fírinní nach féidir linn do thuigsint
C
Créad na thaobh mar sin na gcreidimíd fírinní creidimh nach féidir linn do thuigsint
F
Mar do theagaisc Dia iad
C
Créad na thaobh na n-iarrann Dia orainn, neithe ná tuigimíd do creidiúint
F
Ionnas go ngéillfimís ár Réasún comh maith le nár dtoil dá dhlighe naomhtha
C
Conas do ghéillimíd ár dtoil do dhlighe Dé
F
Ag déanamh nídh, atá do-dhéanta, mar ordaíonn Dia é
C
Conas do chuirimíd ár gciall le Dlighe Dé
F
Leis an nídh atá dochreidte do creideamh, mar do theagaisc Dia é
C
Créad do chiallaíonn Aondacht Dé
F
Ná fuil ann ach aon Dia, noch a bhéarfaidh Sonas síoraidhe, mar luacht síoraidhe do na fíréinibh, agus peannaidí síoraidhe don druing mhalluighthe
C
Nach féidir athuilleadh déithe bheith ann, ach aon Dia
F
Ní féidir
C
Conas nach féidir níos mó déithe bheith ann
F
Mar isé Dia, ardthiarna an uile nídh, agus nach féidir a coimhmheas d'fháil
An IV Ceacht Ar an dTríonóid, agus ar an ioncholnadh
C
Créad chiallaíos an Tríonóid
F
Aon Dia i dtrí pearsanaibh
C
Cé hiad na trí pearsana iad san
F
An tAthair, an Mac, agus an Spiorad Naomh
C
An Dia gach aon do na trí pearsanaibh sin
F
Is eadh
C
An trí déithe na trí pearsana san
F
Ní hea, ar son go bhfuilid na dtrí bpearsanaibh, fá leith, fós níl iontu ach aon Dia amháin
C
An bhfuil aon do na trí pearsanaibh diadha san, níos sine, nó níos eagnaí ná a chéile
F
Ní bhfuil, mar is aon Dia amháin, céadna, na trí pearsana diadha san, ní féidir le aon acu bheith níos sine ná níos eagnaí ná na pearsana eile
C
Créad chiallaíos an t-Ioncholnadh
F
Gur ghabh Dia an Mac, an dara pearsa don Tríonóid, colann daonna uime, chun sinn d'fhuascladh, agus do shábháil
C
Conas d'ainmníonn tú Dia an Mac
F
Íosa Críost
C
Cad chiallaíonn tú, an tan deirthear gur ghabh Mac Décolann daonna
F
Ciallaím gur ghabh air nádúr daonna
C
Cad chiallaíonn tú le Nadúr daonna
F
Corp agus anam mar atá againne
C
Nár fhan Íosa Críost na Dhia, an tan do ghlac colann daonna
F
D'fhan
C
An raibh Íosa Críost do ghnáth ghnáth 'na Dhia
F
Dobhí
C
An raibh Íosa Críost do ghnáth 'na dhuine
F
Ní raibh, ach ó am a ioncholluighthe
C
Conas creidfeam Íosa Críost do bheith anois
F
'Na Dhia fírinneach, agus 'na dhuine go fírinneach
C
Créad 'na thaobh nar ghlac Íosa Críost corp agus anam
F
Ionnas go bhfaigh bás ar ár son
C
Créad 'na thaobh na bhfaigheadh Críost bás ar ár son
F
Go bhfoillseochadh a ghrádh dhúinn, go sásóchadh ceartbhreithiúnas Dé
agus go saorfadh sinn ó cumhachtaibh an diabhail
C
Cionnas dobhíomar i gcumhachtaibh an diabhail
F
Mar do geineadh sinn san bpeaca
An V Ceacht
Ar Pheaca an tSinnsir, nó príomhábhar an pheaca
C
Conas do geineadh sinn san bpeaca
F
Le heasumhlaíocht ár gcéad athar Adam
C
Cérbh iad ár gcéad shinnsir
F
Adam agus Éabha, an chéad fhear agus an chéad bhean
C
Conas thuit ár gcéad Athair in easumhlaíocht le Dia
F
Le géilleadh do cathuighthibh an diabhail
C
Créad do chiallaíonn tú leis an diabhal
F
Aon do na hainglibh do dhíbir Dia as na flaithis
C
Créad chiallaíonn tú le hainglibh
F
Spioraidí glana cruthuighthe chun Dia do adhradh is na flaithis
C
An bhfuil feidhm ar bith ar ainglibh, ach Dia do adhradh ann is na flaithis
F
Tá, do cuireadh go minic iad mar theachtairíbh ó Dhia go daoinibh, agus táid ainmnighthe, orduighthe chun bheith d'ár gcoinnleacht
C
Créad 'na thaobh nar díbrigheadh aingil ó Flaitheas Dé
F
Mar chuadar i neamhúmhlaíocht i n-aghaidh Dé
C
Ar chuir Dia peannaid ar shlighe ar bith eile ar ainglibh an uabhair
F
Do chuir, óir do dhamnaigh iad go hifreann
C
Créad chiallaíos Ifreann
F
Áit 'na bhfuil peannaidí síoraidhe
C
An raibh ifreann do ghnáth ann
F
Ní raibh
C
Créad 'na thaobh na ndearna Dia Ifreann
F
Chun na ndiabhal, nó na ndrochaingeal do phianadh
C
An damantar drong ar bith eile go hIfreann, ach aingil an uabhair
F
Damantar gach aon gheibh bás i n-eascáirdeas le Dia
C
An féidir le aoin neach teacht as ifreann
F
Ní féidir, as ifreann ní bhfuil fuascailt
C
Nár thuiteadar na haingil uile
F
Ní thuiteadar, do sheasaimh morán díobh
C
Créad é an luacht thug Dia do na hainglibh do sheasaimh
F
Do shocraigh iad i nglóire shíoraidhe
An VI Ceacht Ar éifeacht agus ar phríomhábhar an pheaca
C
Conas do smachtaigh Dia le peannaid ár sinnsear
F
Do dhaor chun báis iad féin 'sa sliocht 'na ndiaidh
C
Ar chuir Dia aon pheannaid eile ar ár sinnsear i n-éagmais iad féin 'sa sliocht 'na ndiaidh, do dhaoradh chun báis
F
Do chuir
C
Cad iad na pianta eile do chuir Dia ar ár sinnsear
F
Do bhain díobh gach teideal ceart dobhí acu ar na flaithis agus morán eile subháilcí noch do shealbhaíodar
C
Créad iad na subháilcí eile bhí ag ár sinnsear
F
Staid bhithghnáthach in aoibhneas an feadh sheasaíodar
C
Ar dhaoradh sinne chun na bpianós gcéadna amhail is ár sinnsear
F
Do dhaoradh
C
Créad 'na thaobh na daoradh sinn chun na bpianós gcéadna mar ár sinnsear
F
Mar thángamar ar an saol ciontach san bpeaca gcéadna
C
I n-éagmais báis, cailliúint gach teidil fhlaitheamhnais agus na subháilcí eile do shealbhuigh ár sinnsear, ar lean aon ábhar eile ó na bpeaca
F
Do lean: do dhoirchigh an tuigsint do laguighidh an toil, agus d'fhág ionainn uile claonadh chun an uilc
C
An bhfanann an doircheadas seo na tuigsiona, an laige san toil agus an claonadh chun uilc, againn tar éis pheaca an tsinnsir do mhaitheamh
F
Fanaid, ach ní mar phianós é, ach chun sinn do thriail agus ár luacht do mhéadú
C
Conas dogheibhimíd maitheamhnas i bpeaca an tsinnsir
F
Tré luacht bháis Críost do dhul i dtairbhe d'ár n-anamnaibh
C
An raibh sé riachtanach Críost d'fháil bháis ar ár son
F
Dobhí, óir is í Naomheagna Dé d'ordaigh é
An VII Ceacht Ar theacht Críost ar an saol agus ar abhás
C
Ar ghabh Críost colann daonna, gan mhoill tar éis tuitime ár gcéad shinnsear
F
Níor ghabh; ar son gur gealladh é gan mhoill mar fhuascaltóir dóbhtha
C
Cá mhéid bliadhan, tar éis ár sinnsir do thuitim, gur ghlac Críost colann daonna
F
Tuairim cheithre mhíle bliain 'na dhiaidh san
C
Conas dob fhéidir an drong do mhair roimh Críost do theacht i gcolainn daonna, do shábháil
F
Le na creideamh go raibh Fuascaltóir le teacht, agus leis na haitheantaibh do choimeád
C
Conas do ghaibh Críost colann daonna
F
Do gabhadh é ón Spiorad naomh i mbroinn na Maighdine Muire
C
Créad é an lá nar gabhadh Críost
F
An cúigiú lá fichead do Mhárta, nó Lá 'le Muire an tSanais
C
Créad é an lá rugadh Íosa Críost
F
Lá Nodlag
C
Cá fhaid dobhí Críost beo ar talamh
F
Tuairim trí mbliain ndéag ar fhichead
C
Créad é an sórt beatha a chaith Críost ar talamh
F
Beatha rónaomhtha, i mbochtaineacht isi bhfuilingthíbh
C
Créad 'na thaobh nar mhair Críost an fhaid sin ar talamh
F
Ionnas go múinfeadh dúinn le na bheatha féin conas ba chóir dúinn ár mbeatha caitheamh, amhail is do mhúin dúinn le na bhás conas ba chóir dúinn bás d'fháil
C
Conas críochnaigh Críost abheatha
F
Fuair bás tairngeálta ar crois
C
Créad é an lá fuair Críost bás
F
Aoine an Chéasta
C
Cá áit ar fhuiling Críost bás
F
Ar Cnoc Calvary
An VIII Ceacht Ar dhul Críost go hIfreann, agus a Aiséirghe
C
Cár ghaibh anam Críost tar éis a bháis
F
Dochuaidh sé síos go hifreann
C
An ndeachaidh anam Críost go hIfreann na n-anam damanta
F
Ní dheachaidh
C
Créad é an áit na ndeachaidh anam Críost d'éis bháis
F
Go hionad suaimhnis dá ngoirthear Limbo
C
Cé hiad dobhí i Limbo
F
Dobhí anamnacha na naomh fuair bás roimh Críost
C
Créad 'na thaobh nach ndeachaidh na hanamnacha san na naomh fuair bás roimh Críost gan mhoill go flaitheamhnas, d'éis a mbáis
F
Níor fhéidir do aon anam dul go flaitheamhnas, go bás Críost
C
Créad 'na thaobh nár bhfhéidir dul go flaitheamhnas roimh bás Críost
F
Do bhrí gur bhé Críost dobhí leis na flaithis d'oscailt duínn
C
Cá am dochuaidh anamnacha na naomh dofuair bás roimh Críost go flaitheamhnas
F
An tan dochuaidh sé féin ann
C
Cá raibh Corp Críost, an tan bhí a anam i Limbó
F
Insan uaigh
C
An fada bhí corp Críost san uaigh
F
Roinn do trí lá
C
Créad d'imigh ar corp Críost tar éis bheith roinn do thrí lá san uaigh
F
D'éirigh go glórmhar do-mharbhuighthe ó na mairbh
C
Conas d'ainmníonn tú an lá in ar éirigh Críost ó mhairbh
F
Atá Domhnach Cásca
C
An bhfuil sé comh-riachtanach Aiséirghe Críost do chreideamh, agus atá abhás agus a ioncholnadh
F
Atá
C
Créad 'na thaobh na bhfuil sé comh-riachtanach Aiséirghe Críost do creideamh, agus atá a ioncholnadh a's a bhás
C
Dá bhrí le bás d'fháil gur dheimhnigh é bheith 'na dhuine, agus le an aiséirghe ó mhairbh, do dheimhnigh bheith 'na Dhia
An IX Ceacht Ar dhul Críost ar neamh, agus ar thuirling an Spioraid Naoimh
C
An ndeachaidh Críost ar neamh gan mhoill d'éis aiséirghe
F
Ní dheachaidh
C
An fada d'fhan Críost ar talamh, d'éis é aiséirghe
F
Dá fhichead lá
C
Créad 'na thaobh 'nar fhan Críost ar talamh d'éis aiséirghe
F
Go bhfoillseochadh gur éirigh go fírinneach, agus go dteagascfaí na habstail
C
Cá ndeachaidh Críost tar éis fanúint dá fhicead lá ar an dtalamh
F
Dochuaidh suas ar neamh
C
Conas d'ainmnímíd an lá chuaidh Críost ar neamh
F
Diardaoin Deasghabhála
C
Créad as ar éirigh Críost chun dul ar Neamh
F
Ó mhullach Cnuic Olivet C
An ndeachaidh Críost ar neamh idir chorp agus anam
F
Dochuaidh
C
Cá áit i bhFlaithiúnas 'na bhfuil Críost anois
F
'Na shuí ar deaslámh Dé
C
Créad chiallaíos, an tan deirthear, Críost bheith ar deis Dé
F
Gurbh é Críost 'na ndaonnacht is goire do Dhia i bhflaithiúnas
C
Créad 'na thaobh na ndeachaidh Críost ar neamh
F
Chun flaithiúnas d'oscailt dúinn, agus an Spiorad naomh chur uaidh
C
Cá am do chuir Críost an Spiorad Naomh uaidh
F
Domhnach Cingcíse
C
Créad 'na thaobh nar chuir Críost an Spiorad Naomh uaidh
F
Chun sinn do naomhughadh, neart agus sólás spioradálta a thabhairt dúinn
C
Créad an fáth eile le nar chuir Críost an Spiorad Naomh chughainn
F
Ionnas go neartódh na habstail chun an tsoiscéil do sheanmóin 'san dlighe nuadh
An X Ceacht Ar an dTiomna Nuadh, agus ar Comhartha na Croise
C
Créad chiallaíonn tú leis an dTiomna Nuadh
F
An Dlighe, noch na dtáinig Críost ar talamh chun iad chur ar bun
C
Créad is SeanTiomna ann
F
An Dlighe tugadh do na Giúdaigh
C
An bhfuil an Dlighe Nuadh níos iomláine ná an SeanDlighe
F
Atá
C
Conas ainmníthear lucht leanúna na Dlighe Nuadh
F
Críostaidhthe
C
Conas aithnítear gur Críostaidhthe sinn
F
Le sinn do bhaisteadh, le dlighe Críost d'admháil, agus le comhartha na Croise
C
Conas déintear Comhartha na Croise
F
Leis an láimh ndeis chur ar an éadan, as san ar an mbrollach, as san ar an ngualainn clí, agus as san ar an ngualainn deis, ag rádh, In ainm an Athar, agus an Mhic, agus an Spiorad naomhtha, bíodh mar sin
C
Créad 'na thaobh na ndéanaimíd Comharhta na Croise
F
Chun sinn féin do coisreacadh agus rúndiamhair éifeachtacha ár gcreidimh do chur i gcuimhne dhúinn
C
Cé hiad na rúndiamhair mhóra san ár gcreidimh, noch chuireas comhartha na Croise i gcuimhne dhúinn
F
Aondacht, agus Tríonóid Dé, Ioncholnadh, agus Bás ár Slánuightheora
C
Conas chuireann Comhartha na Croise i gcuimhne dhúinn Aondacht agus Tríonóid Dé
F
Leis na trí pearsanaibh d'ainmniughadh
C
Conas chuireann fíoghar na Croise i gcuimhne dhúinn ioncholnadh agus bás ár Slánuightheora
F
Ag smaoineamh go bhfuair Críost bás ar Crois chun sinn do shábháil
C
An cóir dúinn fíoghar na Croise dhéanamh go minic
F
Is cóir, agus go háirithe i n-aimsir gach cathuighthe agus dainnséir, i dtúis agus i ndeireadh urnuighthe
C
Cá bhfuil na Críostaidhthe fírinneacha le fáil
F
San Eaglais fhírinnigh amháin
An XI Ceacht Ar an dTeapall bhFírinneach
C
Créad chiallaíos an Teampall fírinneach
F
Comhchruinniughadh na gCreidmheach, comhcheangailte san gcreideamh gcéadna, i sacraimínibh agus san íobairt céadna, fá aon cheann amháin sofheicsiona ar talamh
C
Conas d'ainmníonn tú an Teampall fírinnighe
F
An Teampall Catoilicidhe Rómhánach
C
An bhfuil aon Teampall ceart eile ann, ach an Teampall Catoilicidhe Rómhánach
F
Ní bhfuil
C
Créad 'na thaobh nár bhfhéidir aon teampall eile fírinnighe bheith ann, i n-éagmais an Teampall Caitoilicidhe Rómhánach
F
De bhrígh nach féidir bheith ann ach aon Dia, is mar sin nach féidir bheith ann ach aon Teampall fírinnigh
C
Ach ná fuil morán creideamh ann fá leith
F
Atá morán ann díobh, ach níl ann ach aon creideamh fíor
C
Abhfuil d'fhiachaibh ar gach aon bheith don Teampall fíor
F
Atá
C
Créad 'na thaobh na bhfuil d'fhiachaibh orainn bheith don Eaglais cheart
F
Mar nach féidir aon bheith sábhálta i n-éagmais
C
An fhuiris an Eaglais fhírinneach d'aithint
F
Is fhuiris, Ardréimheas Dé d'áitigh í, dorinne so-fheicsiona don tsaol mhór í
An XII Ceacht Ar comharthaibh na hEaglaisefírinnighe
C
Créad in abhfuil an Eaglais fhírinneach sofheiscsiona
F
A gcomharthaibh aonda bhaineas di
C
Créad iad comharthaí na hEaglaise fírinnighe
F
Atá an Eaglais aonda, naomhtha, Caitoilicidhe, agus abstalda
C
Anbhfuil comharthaí na hEaglaise fírinnighe, ar an Eaglais Chatoilicidhe Rómhánach
F
Atá, agus san uirthe féin amháin
C
Conas tá an Eaglais Chatoilicidhe Rómánach aonda
F
San méid 'na bhfuil d'fhiachaibh ar a clainn uile, na fírinní céadna do chreideamh, na sácraimintí, agus an íobairt céadna, do bheith acu, a mbeith umhal don ughdarás céadna
C
Conas tá an Eaglais Chatoilicidhe Rómhánach naomhtha
F
In a teagasc, mhúineas beatha naomhtha
C
Os cionn naomhacht a teagaisc
Cad é an nídh eile 'na bhfuil an Eaglais Chatoilicidhe Rómhánach naomhtha
F
San uimhir, do dhaoinibh do lean a teagasc, agus dobhí táscúil le na naomhthacht ins gach saol
C
Conas tá an Teampall Catoilicidhe coitcheann
F
Ag seasamh tré an uile shaoghal, agus foirleathanughadh i measc an uile náisiún
C
Cionnas tá an Teampall Catoilicidhe Rómhánach abstalda
F
Mar cuireadh 'na suí leis na hAbstail í, agus treoruighthe leis an Eaglais 'na ndiaidh ag múineadh an teagaisc céadna
C
Créad 'na thaobh na ngoirimíd Eaglais Rómhánach don Eaglais
F
Ó an Róimh, mar a bhfuil a ceann sofheicsionach
C
Cé hé ceann sofheicsiona na hEaglaise
F
An Pápa
C
Cé hé an Pápa
F
Biocáire Íosa Críost ar talamh, agus Ardcheann so-fheicsiona na hEaglaise
C
Cé 'na dhiaidh na dtáinig an Pápa
F
I ndiaidh Pheadair, príomhabstal, céad Phápa agus céad easbog na Rómha
C
Cé rinne Ceann Eaglaise, nó Pápa do Pheadair
F
Íosa Críost féin, an Ceann dofheicsiona
C
Cé hiad dotháinig isteach i ndiaidh na n-Abstal eile
F
Na hEasbaig
An XIII Ceacht Ar an riachtanas atá le Eaglais fhírinneach bheith ar talamh
C
An mbeidh eaglais fhírinneach ar talamh do ghnáth
F
Beidh go deireadh an tSaoghail
C
An bhfuil sé riachtanach an Eaglais do sheasamh go deireadh an domhain
F
Atá
C
Conas atá sé riachtanach an Eaglais do sheasamh go Deireadh an Domhain
F
Ionnas go seasóchadh mar sholas do ghnáth don tsaoghal, agus go sábhálfadh ar thuitim tar ais sa doircheacht as ar fhuascail Críost iad
C
Créad a chiallaíonn tú leis an ndoircheacht as ar fhuascail Críost iad
F
Ciallaím an staid ainbhfis agus earráide in a raibh an domhan roimh theacht Críost
C
Conas shábhálas an Eaglais an saoghal ar thuitim tar ais san staid ainbhfis agus earráide sin
F
Le síortheagasc bithghnáthach na bhfírinní do theagaisc Críost
C
Nach féidir don Eaglais féin tuitim i n-earráide
F
Ní féidir ar aon mhodh
C
Créad 'na thaobh ná tuiteann an Eaglais i n-earráide
F
Mar gheall Críost dóibh go mbeadh féin agus aSpiorad naomh maille leo
C
Créad 'na thaobh nar gheall go mbeadh do ghnáth i bhfochair a Eaglaise
F
Ar mhodh go bhféadfadh féin, le fanúint do ghnáth i bhfochair a Eaglaise, na huile shaoghail agus náisiún do mhúineadh
C
Créad eile gheall Críost dá Eaglais
F
Ná buadhfadh geataí ifrinn uirthe
C
An sólás mór bheith san Eaglais fhírinnigh
F
Is eadh
C
Créad 'na thaobh nar sólás mór bheith san Eaglais fhírinnigh
F
Mar is san Teampall fhírinneach amháin, 'nar féidir linn an creideamh fírinneach d'fháil, le Cumann na Naomh, agus le Maitheamhnas na bpeacaí
C
Créad thuigeann tú le Cumann na Naomh
F
Tuigim, go hiomlán gach a mbaineann leis an dTeampall bhFírinneach, le hUrnuighthíbh agus le Deaghoibreachaibh go gcabhraid agus go gcoinníghid le chéile
C
Créad chiallaíonn maitheamhnas na bpeacaí
F
Gur fhág Críost cumhachta ag a Eaglais peacaí do mhaitheamh
An XIV Ceacht Ar neithibh eile atá riachtanach chun ár slánuighthe
C
An leor bheith don Teampall Chatoilicidhe Rómhánach chun bheith slánuighthe
F
Ní leor
C
Créad neile tá riachtanach chun ár slánuighthe i n-éagmais bheith don Teampall Chatoilicidhe Rómhánach
F
Peaca a sheachaint, agus maith do dhéanamh
C
Créad é an nídh peaca
F
Tá gníomh, focal, nó smaoineamh, bheas contrálta le Dlighe Dé
C
Cá mhéad cineál peaca ann
F
Dá cineál go prínseabálta
C
Créad iad an dá chineál phrínseabálta pheaca iad san
F
Tá, peaca rinne ár sinnsear agus peaca dhéanaimíd féin
C
Créad é nídh peaca an tsinnsir
F
Atá an peaca 'na dtángamar uile ar an saoghal ann
C
Créad é nídh peaca an ghnímh
F
Tá peaca doghnímíd féin
An XV Ceacht Ar pheaca marbhtha, ar pheaca sologhtha
C
Conas roinntear peaca an ghnímh
F
'Na dhá roinn marbhtha, agus sologhtha
C
Créad é an nídh peaca marbhthach
F
Tá coir dhofhuilingthe, cruadhálach pheannaideach in aghaidh Dé, noch scaras grása naomhthachta leis an anam, agus thuilleas ifreann
C
Créad chiallaíonn grása naomhthachta
F
Tá tabhartas os cionn nadúir bheir Dia dhúinn orduighthe leis chun sinn do naomhughadh, agus do neartughadh chun flaithis Dé thuilleamh
C
An bhfuil grásta riachtanach
F
Atá; gan iad níl sé ar gcumas dúinn flaitheas Dé thuilleamh
C
Andéanann na huile ghrása caraid do Dhia dínn
F
Ní dhéanann: cuid acu amháin do spreagas sinn chun maitheasa dhéanamh, agus fós dogheibh peacaigh bhíos ar staid an pheaca marbhtha
C
Conas ainmníonn tú na grásta so do spreagas agus chuidíos linn chun maitheasa dhéanamh
F
Grásta gnímh
C
An donas mór tuitim i bpeaca marbhtha
F
Is donas ró-mhór é
C
Créad is riachtanas dúinn do dhéanamh antan thuitimíd i bpeaca mharbhtha
F
Is riachtanach dhúinn aithreachas mór bheith orainn agus admháil 'nár bhfaoistin
C
Ca 'na thaobh nar chóir dúinn faoistin dhéanamh déis tuitim i bpeaca mharbhthach
F
Ionnas go bhfaighimís caradas Dé agus go mbeidhmís do ghnáth ullamh don bhás
C
Créad is riachtanach dúinn do dhéanamh an tan thuitimíd i bpeaca mharbhtha is gan caoitheamhlacht again ar fhaoistin do dhéanamh
F
Is riachtanach dúinn sinn féin do spreagadh i gcroíbhrughadh iomlán agus le rún na faoistine dhéanamh
C
Conas ainmníonn tú gníomh croíbhrughadh iomlán
F
Ó Dhia atá aithreachas óm chroidhe orm, ar son mo pheacaí uile; tá fuath agam ortha óm chroidhe, os cionn gach uile nídh do bhrí go gcuirid fearg ort, noch do thuilleas mo uile ghrádh ar son charthanacht uile ghrádh iomlán féin: Atá rún, agus muinighín láidir agam le cúnamh do naomhghrása féin, gan fearg chur ort go bráth, agus mo uile dhícheall do dhéanamh chun leorghníomh sásuighthe a thabhairt im pheacaíbh
C
An dtuillfidh iomlán croíbhrughadh caradas Dé dhúinn
F
Tuillfidh agus is é amháin an meadhon tá againn chun caradas Dé d'fháil, an tan nach féidir linn faoistin do dhéanamh
An XVI Ceacht Ar ghnéithibh sonnradhach an pheaca marbhtha, ar an bpeaca sologhthach, agus ar phurgadóir
C
Cá mhéid cineál peacaí marbhthach ann
F
An seacht, dá ngoirthear cinnpheacaí marbhtha
C
Cé hiad na seacht gcinnpheacaí marbhtha iad san
F
Uabhar, saint, Drúis, Craos, Fearg, Formad, agus Leisce
C
Créad é an nídh peaca sologhtha
F
Coir éadrom i n-aghaidh Dé, noch na scarann linn na grásta naomhas sinn, agus ná tuilleann ifreann
C
Mar sin, ó ná scarann an peaca sologhtha linn na grásta, do naomhughadh an t-anam, agus ná tuilleann ifreann, conas doghní dochar don anam
F
Ag laghdughadh aghrádh do Dhia agus dá ullmhughadh chun peaca marbhtha
C
Cá áit in adtéighid an drong gheibh bás ar staid pheaca marbhtha
F
Go hIfreann ar feadh na síoraidheachta
C
Cá dtéigheann an bhuidhean gheibh bás i bpeaca sologhthach
F
Go Purgadóireacht
C
Créad é an nídh Purgadóireacht
F
Áit pheannaidiúil 'na bhfuiligheann an t-anam, ar feadh sealaid, sul a mbíonn oiriúnach ar dhul go flaitheamhnas
C
An rachfaidh neach eile go Purgadóir, ach an bhuidhean gheibh bás ibpeacaibh sologhthach
F
Rachfaidh gach naon ná dearna leorghníomh ar feadh a bheatha in sna peacaíbh do maitheadh dóibh
C
An féidir do na hanamnaibh atá i bpurgadóir, aon cabhair d'fháil ó ár n-urnuighthibh
F
Is féidir; óir mar táid 'na gclainn ag Dia, agus fós 'na mballaibh don Eaglais, táid rannpháirteach i gCumann na Naomh
C
Créad í an mhaith atá d'fhiachaibh orainn do dhéanamh
F
Aitheanta Dé, agus na hEaglaise do choimeád
C
Cá mhéid aithne d'fhág Dia againn
F
Deich n-Aitheanta
C
Abair Deich n-Aitheanta Dé
F
1
Mise do Thiarna Dia, ní bheidh Dia eile agat ach mé
2
Ná tabhair ainm Dé gan ábhar
3
Coimeád an tsaoire mar is chóir
4
Tabhair dod Athair agus dod mháthair onóir
5
Ná déin marbhughadh, goid ná drúis
6
Ná fiadhnaise bhréige in aon cúis
7
Ná sanntaigh bean nach leat féin
8
Clann duine ná airnéis
An XVII Ceacht
Ar an gcéad aithne
C
Cé hí an chéad aithne
F
Mise do Thiarna Dia, ní bheidh aon Dia agat ach mé
C
Créad ordaíos an aithne seo dhúinn
F
Aon Dia amháin d'adhradh, agus gan do adhradh ach é
C
Conas is cóir dúinn Dia do adhradh
F
Le creideamh, le dóchas, le grádh, le hurnuighthibh, agus le híobairt
C
Créad é an nídh an creideamh
F
Atá subhailcí diadha le na gcreidfeam go diongbhálta gach ar mhúin Dia dhúinn, do creideamh
C
Conas do chreidimíd i nDia
F
Mar is é féin an fhírinne chinnte, agus nach féidir ár mealladh
C
Créad é an nídh Dóchas
F
Subháilceas diadha, bheireas muinghín láidir dúinn chun na beatha síoraidhe, agus na meóin le na bhfaighimíd í
C
Ca 'na thaobh na gcuirimíd ár ndóchas i nDia
F
Mar tá sé do-chríochnuighthe i gcumhachtaibh, do-chríochnuighthe i maith agus i dtrócaire dhúinn, agus do gheall na huile ghrása agus flaitheas Dé féin, tré Íosa Críost don bhuidhean do ghrádhas é
C
Créad é nídh an Carthanacht
F
Claonadh bríoghmhar an anama le na ngrádhaimíd Dia os cionn an uile nídh, agus ár gcomharsa mar sinn féin, le grá do Dhia
C
An cóir dúinn gníomhartha creidimh, Dóchais agus Grádha do dhéanamh go minic
F
Is cóir go ró-mhinic
C
Créad é an t-am go haonda 'nar chóir dúinn na gníomhartha so dhéanamh
F
An chéad am, an tan thagaimíd in úsáid réasúin, agus ar uair an bháis
An dara ham, an tan ghluaiseann an namhaid sinn chun peaca, nó an tan pheacaimíd i n-aghaidh aon do na subháilcíbh seo
An treas am, an tan cuirimíd sinn féin i n-oiriúint chun na sacraimín do ghlacadh
An XVIII Ceacht
Ar an Aithne gcéadna
C
Créad do thoirmisceann an chéad Aithne orainn
F
Gach uile pheaca, i n-aghaidh Creidimh, Dóchais agus Grádha, agus i n-aghaidh Diúitéithe eile an Creidimh
C
Cá mhéid slighe 'na bpeacaíonn aon i n-aghaidh an creidimh
F
In thrí phoinnte, nó slighe
C
Créad iad na trí shlighe iad san
F
Ar dtúis, le gan a lorg, agus a aithint, cad do mhúin Dia
An dara slighe, le gan an nídh a mhúin Dia do chreideamh
An treas shlighe, le gan a chreideamh agus admháil, an nídh mhúin Dia
C
Cé hiad an bhuidhean, noch ná loirgeann fios ar créad do mhúin Dia
F
An bhuidhean dodhéanas faillighe don teagasc Críostaidhe d'fhoghlaim
C
Cé hiad súd ná creideann an nídh do mhúin Dia
F
Eiricigh agus Págánaigh
C
Cé hiad súd do pheacaíonn le diúltughadh admhála an nídh do mhúin Dia
F
An bhuidhean do shéanas go follas, an nídh do chreidid 'na n-intinn
C
An féidir don bhuidhean do shéanas go follas an creideamh noch do chreidid 'na n-intinn, súil a bheith acu le bheith sábhálta an feadh bheid ar an staid sin
F
Ní féidir, óir an té shéanas Críost os comhair daoine, séanfaidh Críost é os comhair an Athar shíoraidhe ar neamh
C
Cé hiad na peacaí atá i n-aghaidh an Dóchais
F
Tá éadóchas agus andóchas
C
Créad é an nídh éadóchas
F
Tá neamhmhuinghín as trócaire Dé
C
Créad é an nídh andóchas
F
Tá muinghín amadánta slánuighthe, gan na meadhoin is cuibhe chun afághla
C
Conas pheacaíos aon i n-aghaidh Carthanachta, nó grádha Dé
F
Le gach peaca marbhtha
C
Conas pheacaíos aon i n-aghaidh grádha na comharsan
F
Le díobháil dhéanamh dó, nó gan cabhair thabhairt dó, is é ar gcumas duit, 'na riachtanas spioradálta, agus corpartha
C
Cé hé is dóigh leat do comharsa
F
An chine dhaonna uile; ionann iad, an bhuidhean dodheineas do dhíobháil, nó á ar athrughadh creidimh
An XIX Ceacht Ar an gcéadna
C
Créad eile do thoirmisceann an chéad aithne orainn, i n-éagmais na bpeacaí tá i n-aghaidh creidimh, Dóchais, agus grá, agus diúitéithe eile an creidimh
F
An onóir is ionchuibhe do Dhia, do thabhairt do aon créatúir eile
C
An bhfuil sé toirmiscthe orainn, na Naoimh do onórughadh
F
Ní bhfuil
C
Créad 'na thaobh ná fuil toirmiscthe orainn onóir thabhairt do na Naoimh
F
Mar ná tugaimíd dóibh an ardonóir noch do bhaineas le Dia amháin
C
Conas do mhúintear do Chatoilicibh, eidirdhealughadh dhéanamh idir an onóir thugaid do Dhia agus an onóir dothugaid do na Naoimh an tan do ghuidhid chun Dia, agus chun na naomh
F
Ar Dhia amháin iarraid trócaire; ar naoimh iarraid a nguidhe
C
An bhfuil dlightheach againn cumann nó guidhe na naomh d'iarraidh
F
Atá; ionann is mar d'iarraimíd urnuighthe ár gcomhchréatúirí ar talamh
C
Créad 'na thaobh na dtugaid Caitoilicidhe onóir do thaisí na naomh
F
Mar bhíodar igcoirp roimhe sin 'na dteampallaibh ag an Spiorad Naomh, agus go mbeid an lá déanach onóruighthe ar neamh
C
Créad 'na thaobh na sléachtaid Caitoilicidhe i bhfiadhnaise íomháigh Críost agus a naomh
F
Chun a smaointe chongháil ar fhlaitheamhnas, agus chun a spreagadh suas chun aithris dhéanamh ar a subháilcíbh
C
Nach fuil sé toirmiscthe íomháighe do dhéanamh
F
Ní bhfuil; ach nach mar dhéithibh dodhéanaimíd iad, ar nós adhradhthóirí na ndia bréige
C
Os cionn na bpeacaí tá i n-aghaidh Creidimh, Dóchais agus grádha, agus Diúitéithe eile an creidimh, agus an onóir dlighthear do Dhia do thabhairt do aon chréatúir eile, a bhfuil aon nídh eile toirmiscthe ag an gcéad aithne
F
Atá; gnáthamh deisireacht agus piseog, creidiúint thabhairt do thaidhbhrithríbh, do lucht feasa fortúin, agus cineamhna, agus do lucht fhaire agus athchomharthuighthe ndíomhaoine
An XX Ceacht Ar an dara agus an tríomhadh hAithne
C
Abair an dara hAithne
F
Ná tabhair ainm Dé gan ábhar
C
Créad ordaíos an dara haithne dhúinn
F
Labhairt le onóir, agus le umhlacht, ar ainm Dé, a naoimh, agus gach nídh eile naomhtha
C
Os cionn onóra thabhairt d'ainm Dé anaoimh, agus gach nídh eile naomhtha, cad eile tá orduighthe dúinn san dara haithne
F
Ár móide, agus ár ngeallamhna dlistineacha chonghbháil
C
Créad do thoirmisceann an dara haithne orainn
F
Gach uile mhóide agus mionna bréagacha, neamhchearta, neamhriachtanacha, eascainí, Diamhaslughadh agus mallachta
C
An bhfuil sé dlistineach dearbhughadh aon uair
F
Atá an tan d'iarras onóir Dé, ar maith féin, nó maith na comharsan é
C
Créad chiallaíonn tú le móidibh neamhchearta
F
Móide éagcórach do Dhia, agus don comharsain
C
An bhfuil d'fhiachaibh ar dhuine seasamh chun móide éagcóra
F
Ní bhfuil; do pheacaigh in a dhearbhughadh, agus do pheacódh 'na comhlíonadh
C
An bhfuil d'fhiachaibh orainn móide dlistineacha comhlíonadh
F
Atá; agus ba mhionna a gcomhlíonadh
C
Créad chiallaíon tú le mionnaibh éithigh
F
Briseadh trí mhóidibh dlistineacha, nó móide thabhairt go neamhdhlisteanach
C
An peaca mór mionna éithigh
F
Is peaca mór trom é
C
Abair an treas aithne
F
Coimeád an tsaoire mar is chóir lá an Tiarna
C
Créad ordaíos an treas aithne dhúinn
F
An Domhnach do chaitheamh i n-urnuighthibh 's i ngníomharthaibh riaghalta
C
Créad chiallaíonn tú le umhlaidheacht nó diúitéithe riaghaltacha
F
Aifreann d'éisteacht, éisteacht le teagasc, agus leabhair mhaithe a léigheadh
C
An leor Aifreann d'éisteacht, chun an Domhnaigh do naomhughadh
F
Ní leor; ní fuláir cuid mhór don lá thoirbhirt do Dhia
C
Créad tá toirmiscthe orainn san treas Aithne
F
Gach uile obair shaothrach neamh-riachtanach, nó oibreacha masluightheacha peacamhla eile
An XXI Ceacht Ar an Ceathrú hAithne
C
Abair an Ceathrú Aithne
F
Tabhair dod Athair, agus dod Mháthair onóir
C
Créad ordaíos an ceathrú aithne dhúinn
F
Grá, onóir agus umhlacht do thabhairt d'ár n-Athair d'ár máthair, agus d'ár n-Uachtaránaibh
C
Créad do thoirmisceann an ceathrú Aithne orainn
F
Gach uile antoil, agus neamhumhlaidheacht i n-aghaidh ár n-Athair agus ár Máthair, agus ár n-uachtarán
C
Créad atá d'fhiachaibh ar tuismitheoirí agus ar uachtaránaibh do dhéanamh don mhuintir tá faoi na smacht
F
Is cóir dóibh aireachas dhéanamh dhéanamh ortha, eagla agus grádh Dé do theagasc dóibh
An XXII Ceacht Ar an cúigiú agus an séú hAithne
C
Abair an cúigiú aithne
F
Ná déin marbhughadh
C
Créad thoirmisceann an cúigiú aithne orainn
F
Gach dúnmharbhughadh toilteanach, troid, is bruigheanta
C
I n-éagmais dúnmharbhughadh, troid, agus bruigheanta, cad eile do thoirmisceann an cúigiú aithne
F
Gach uile fhocail éagcóra, fuath, fearg, agus rún díoltais
C
Abair an Séú Aithne
F
Ná déin drúis, nó adhaltrannas
C
Créad thoirmisceann an Séú Aithne
F
Saoráidí neamhghlana le mnaoi, nó le fear mná eile
C
I n-éagmais saoráidí neamhghlana le mnaoi fir eile, nó le fear mná eile, cad eile tá toirmiscthe ag an séú aithne
F
Gach féachaint, focal, nó gníomh, tá contráltha le geanmnaidheacht
An XXIII Ceacht
Ar an seachtú agus an t-ochtú aithne
C
Abair an Seachtú Aithne
F
Ná déin goid
C
Créad thoirmisceann an seachtú aithne
F
Gach uile thógbháil aindligheach, nó congbháil choda duine eile
C
I n-éagmais tógáil, agus congbháil aindligheach choda duine eile, créad eile thoirmisceann an seachtú aithne
F
Gach uile mhealltóireacht, i ndíol nó i gceannaidheacht nó aon éagcóir eile dhéanamh ar chuid do chomharsan
C
Créad ordaíonn an seachtú aithne dhúinn
F
A chuid cheart féin, do thabhairt do gach nduine
C
Créad tá d'fhiachaibh ar an mbuidhean 'na bhfuil chuid duine eile acu go neamhdhlisteanach, do dhéanamh
F
A thabhairt thar ais, má tá ar a gcumas, nó ní maithfidhear an peaca
C
Abair an t-Ochtú Aithne
F
Ná déin fiadhnaise bhréige i n-aghaidh do comharsan
C
Créad thoirmisceann an t-ochtú Aithne
F
Gach fiadhnaise bhréige, barúlacha mearathail, agus bréaga
C
Créad eile thoirmisceas an t-ochtú Aithne
F
Gach monabar agus cúlchaint eile, noch do leirscriosas clú na comharsan
C
Créad órdaíos an t-ochtú hAithne dhúinn
F
Smaoineamh agus labhairt ar chách, mar ba mhian linn iad do smaoineamh agus do labhairt orainn
C
Créad eile ordaíos an t-Ochtú Aithne
F
An fhírinne labhairt agus d'fhiadhnaisiúghadh in gach uile nídh
C
Créad is chóir don bhuidhean loiteas clú a gcomharsan do dhéanamh
F
A ndícheall dhéanamh ar a leigheas óir gan san ní maithtear an peaca
An XXIV Ceacht
An Naoiú agus an Deichiú Aithne
C
Abair an Naoú Aithne
F
Ná sanntaigh bean do comharsan
C
Créad thoirmisceann an naoú Aithne
F
Gach ainmhian, agus smaoineamh toilteanach atá i n-aghaidh geanmnaidheachta
C
Créad eile thoirmisceann an naoú aithne
F
Gach uile ócáid chorruigheas sinn chun smaointí neamhghlana
C
Créad iad na ócaidí chorruigheas smaointe neamhghlana
F
Comhráidhtí neamhgheanmnaidhe, leabhair, agus pictiúirí neamhmacánta agus gach caitheamh-aimsire eile tá contúirteach ag geanmnaidheacht
C
Créad eile mheasas tú a bheith 'na n-ócáidíbh, chun smaointe agus ainmhian truaillighthe a chorruighe
F
Díomhaoineas, drochcomhluadar, agus ainmheasaracht, i gcaitheamh bídh agus dighe
C
Abair an Deichiú Aithne
F
Ná sanntaigh maoin do comharsan
C
Créad thoirmisceann an Deichiú Aithne
F
Gach antoil éagcórach chun choda nó sochar do comharsan
C
Chun cá mhéid Aithne 'nar féidir na Deich n-Aitheanta do cheapadh
F
Chun dá aithne prínseabálta
C
Cé hiad an dá aithne prínseabálta iad san
F
Dia do ghrádhughadh ód chroidhe agus ód hanam go hiomlán, agus do comharsa mar thú féin, mar ghrádh do Dhia
An XXV Ceacht
Ar aitheanta na hEagailse
C
An bhfuil Aitheanta ar bith eile ann ach Aitheanta Dé
F
Atáid Aitheanta na hEagailse
C
An bhfuil d'fhiachaibh orainn Aitheanta na hEagailse do choimeád
F
Atá; an té dhiúltaíos éisteacht leis an eaglais (deir Críost) bíodh meas págánaigh agaibh air
C
An iomdha aithne thug an Eaglais dúinn
F
Sé Aithne
C
Abair sé aitheanta na hEagailse
F
1
Aifreann d'éisteacht gach aon Domhnach agus gach lá saoire
2
Troscadh dhéanamh ar na laethaibh atá órduighthe
3
Faoistin ár bpeacaí dhéanamh uair san mbliadhan
4
Comaoin, nó Corp naomhtha an Tiarna chaitheamh um Cáisc
5
Deachmha do dhíol leis an gCléir
6
Gan sollamhantacht pósta dhéanamh i dtaobh istigh don aimsir, nó dona céimeannaibh gaoil atá toirmiscthe
C
Cad é an Chéad Aithne
F
Aifreann d'éisteacht gach Domhnach, agus Lá Saoire
C
Créad chiallaíonn tú le laethibh saoire
F
Laethe áirithe, d'órdaigh an Eaglais do naomhughadh
C
Ca 'na thaobh nar ceapadh Laethe Saoire
F
Chun rúndiamhra éifeachtacha ár gcreidimh, subháilcí agus tiodhlaicí na naomh chur i gcuimhne dhúinn go minic, agus Dia do ghlóiriughadh ionta
An XXVI Ceacht
Ar aitheantibh eile na hEagailse
C
Abair an dara haithne na hEagailse
F
Troscadh do dhéanamh agus gan feoil d'ithe 'sna laethibh atá orduighthe
C
Créad tá d'fhiachaibh orainn dhéanamh sa dara haithne
F
Roinn don bhliadhain do thabhairt do troscadh agus do thréanas
C
Créad chiallaíonn tú le laethibh troiscthe
F
Laethe choisceas orainn feoil d'ithe, ach lamhálas dúinn níos mó ná aon aon bhéile chaitheamh
C
Abair an tríú aithne na hEalgailse
F
Faoistin iomlán do pheacaí dhéanamh, an chuid is lúgha, uair san mbliain
C
Créad chiallaíos an aithne, faoistin dhéanamh, an chuid is lúgha, uair san mbliain
F
Chiallaíonn, bagairt chruaidh bheith orainn má fhanaimíd bliain gan faoistin
C
An leor, gan dul ach aon uair amháin san mbliain chun faoistin dhéanamh
F
Ní leor, is riachtanach do gach nduine do thuiteas i bpeaca mharbhtha, faoistin dhéanamh go minic, agus do aon nar mhian leis dul ar aghaidh 'sna subháilcí diaga
C
Abair an ceathrú aithne na hEagailse
F
Corp Críost do chaitheamh am Cháisc nó i ngar di
C
Cá bhfuil d'fhiachaibh orainn Comaoine ghlacadh um cháisc
F
In ár bParóiste féin
C
Créad é cuigiú Aithne na hEagailse
F
Deachmha dhíol le nár gcléir
C
Créad chiallaíonn an Aithne, Deachmha dhíol
F
D'éis seo tá sé d'fhiachaibh orainn cabhair agus cúnamh cothuighthe thabhairt d'ár gcléir
C
Abair an séú, agus aithne dhéanach na hEagailse
F
Gan sollamhantacht pósta dhéanamh in am toirmiscthe, nó gaol toirmiscthe do phósadh
C
An bhfuil a thuilleadh aitheanta Eagailse, i n-éagmais na sé n-aitheanta seo ainmnighthe sa Teagasc Críostaidhe
F
Atáid, ach is iad so na haitheanta prínseabálta
C
Créad tá riachtanach chun na haitheanta Dé agus na hEagailse coimeád
F
Grásta Dé
An XXVII Ceacht
Ar na meadhóinibh tá chun grásta Dé d'fháil, agus ar dtúis do na hurnuighthibh
C
Cionnas is féidir linn grásta Dé d'fháil
F
Go sonnradhach le hurnuighthibh agus le sácraimínibh
C
Créad é an nídh urnuighthe
F
Tógbháil ár gcroidhe suas chun Dé
Smaoineamh air, é mholadh agus a bheannachadh d'iarraidh
C
Cá am is chóir dúinn úrnuighthe dhéanamh
F
Ba chóir dúinn ár mbeatha a chaitheamh i n-Urnuighthibh
C
Cionnas is féidir dúinn ár mbeatha a chaitheamh i n-urnuighthibh
F
Ár n-uile ghníomhartha, smaointe, agus bréithre, do thoirbhirt suas do ghlóire Dé, agus sinn féin do chongbháil ar staid na ngrás
C
Cá am go haonda ba chóir dúinn urnuighthe dhéanamh
F
Ar maidin, um thráthnóna, i n-am cathuighthe agus dáinnséir
C
Cionnas is cóir dúinn urnuighthe dhéanamh
F
Le nár smaointibh uile shocrughadh ar Fhlaitheamhnas
C
Créad iad na hurnuighthe is ionmholta dúinn do dhéanamh
F
Urnuighthe an Tiarna, nó an Phaidir, Fáilte an Aingil, agus Cré na n-Abstal
An XXVIII Ceacht
Ar urnuighthe an Tiarna agus Fáilte an Aingil
C
Cé rinne an Phaidir
F
Íosa Críost
C
Abair an Phaidir
F
Ár n-Athair atá ar neamh (etc)
C
Cia dá ngoirthear Athair, an tan deirtear urnuighthe an Tiarna
F
Dia uilecumhachtach, noch is Athair dúinn uile
C
Créad chiallaíos, go naomhthar hainm
F
Leis seo impighimíd moladh agus glóire thabhairt do ainm Dé
C
Créad chiallíos, go dtagadh do ríocht
F
Leis seo impighimíd ar Dhia seilbh ghlacadh 'nar gcroidhibh in sa tsaol so, ionnas go mbeidhmís ina fhochair sa saol eile
C
Créad chiallaíos, go ndéintear do thoil
F
Leis seo impighimíd go mbeidhmís ullamh chun a thuilleadh dhéanamh ar talamh amhail táid na haingil ar neamh
C
Créad chiallaíos, ár n-áran laethúil tabhair dúinn indiu
F
Leis seo impighimíd gach oiliúint tá riachtanach dúinn i dtaobh coirp, agus anama
C
Cé acu is mó impighimíd oiliúint d'ár gcorp nó d'ár n-anam
F
Is mó go mór d'ár n-anam
C
Créad is oiliúint d'ár n-anam
F
Urnuighthe, focal Dé, agus go háirithe, corp naomhtha an Tiarna
C
Ca'na thaobh, 'nar urnuighthe, focal Dé, agus corp naomhtha an Tiarna, is oiliúint d'ár n-anamnaibh
F
Mar doghnídh oiliúint, agus sábháil do shláinte an anama
C
Créad é an nídh saol an anama
F
Grásta naomhthachta
C
Créad chiallaíonn, maith dhúinn ár gcionta mar mhaithimíd do chách doghní cionta 'nár n-aghaidh
F
Leis seo impighmíd, ar Dhia, ár gcionta mhaitheamh dhúinn mar mhaithimíd do chách doghní chionta orainn
C
Créad chiallaíos ná leig sinn i gcathú nó i Temptation
F
Leis seo impighmíd go neartóidh Dia sinn i n-aghaidh gach cathuithe agus toirmisc
C
Créad chiallaíonn, saor sinn ón olc
F
Leis seo impighmíd ar Dhia, go saorfadh ar olc, agus go prínseabálta ar pheaca
C
Créad chiallaíos an focal Amen
F
Bíodh mar sin
C
Abair Fáilte an Aingil nó an Beannachadh Muire
F
Go mbeannuighthear duit a Mhuire tá lán do ghrástaibh etc
C
Cé rinne an Beannachadh Muire
F
An t-Aingeal Gabriel agus Naomh Eilís dorinne an chéad chuid, agus an Eaglais an roinn déanach
C
An bhfuil sé dlistineach, onóir thabhairt don Mhaighdin Bheannuighthe
F
Atá ar gach aon chor, ó thug Dia féin an oiread san onóra di, agus insíonn an Scrioptúir dúinn go nglaodhfaidh gach uile náisiún, Beannuighthe í
C
Créad í an onóir dobheirimíd don Mhaighdin Bheannuighthe
F
Onóraimíd níos mó í ná na Naoimh eile, mar Mháthair do ár bhFuascaltóir; ach ní thugaimid onóir dhiadha di choidhche ná an onóir is ionchuibhe thabhairt do Dhia
An XXIX Ceacht
Ar anna Sácraimínibh
C
Créad é an dara meadhón chun grásta d'fhagháil
F
Na sacraimíní, an meadhón is cumhachtaighe do na huile mheadhónaibh
C
Créad chiallaíonn tú le sacraimín
F
Tá comhartha foirimeallach d'ordaigh Dia dhúinn chun grásta d'fháil
C
Créad ó na bhfuil cumhachta ag an sácraimín chun grása do tabhairt uaidh
F
As luacht Críost noch chuirid i sochar d'ár n-anamnaibh
C
An iomdha Sácraimín ann
F
Seacht Sácraimín
C
Abair na Seacht Sácraimín
F
Baisteadh, Dul fé láimh Easbaig, Corp Chríost, Faoistin, Ola roimh bás, Ord Beannuighthe agus Pósadh
C
Créad 'na thaobh 'na bhfuil oiread san deasghnás, dá n-úsáid i gcúram agus i dtabhairt amach na sácraimíní
F
Chun ár gcaondúthracht d'ardú agus chun a n-éifeacht chur i dtuiscint
An XXX Ceacht
Ar an mBaisteadh
C
Créad é an nídh an Baisteadh
F
Sácraimín do ghlanas sinn ó pheaca an tsinnsir, agus dodhéineann's Críostaidhthe agus Clann Dé dhínn
C
An bhfuil Baisteadh riachtanach
F
Atá
C
Cé hiad tá orduighthe ó Críost chun baisteadh dhéanamh
F
Eaglais a theampaill ach i gcás riachtanais is féidir le gach aon é a dhéanamh
C
Conas déintear Baisteadh
F
Le huisce dhortadh ar cheann an leinbh, ag rádh, san am gcéadna, Baistim thú, i n-ainm an Athar, agus an Mhic agus an Spioraid Naomh, bíodh mar sin
C
Créad do gheallaimíd san mbaisteadh
F
Cur suas don diabhal, dá phuimp, is dá oibreachaibh
An XXXI Ceacht
Ar dhul fé láimh Easbaig
C
Créad é an nídh dul fé láimh Easbaig
F
Sácraimín do neartaíos go hiomlán sinn 'nár gCríostaidhthibh
C
Cé tá orduighthe chun an Sácraimín seo thabhairt amach
F
An t-Easpog
C
Cionnas bheir an t-Easbog an Sácraimín seo uaidh
F
Síneann amach a lámha ag ímpígh an spiorad naomh do thuirling anuas, déineann Fíoghar na Croise ar an éadan le ola bheannuighthe
C
Créad 'na thaobh 'na mbuaileann an t-easbog bas ar phluic an té théigheas fé na láimh
F
Chun a chur i gcéill dóibh, le dul fé láimh Easbaig, go bhfuilid neartuighthe chun fulangtha, agus bás d'fhulaing ar son Críost
C
Créad é an t-ullamhughadh is riachtanach chun dul fé láimh Easbaig
F
Ní fuláir sin bheith teagaiscthe in ár gcreideamh agus bheith ar staid na ngrás
C
Créad iad na grásta áirithe do ghlacaimid ó dhul fé láimh Easbaig
F
Seacht dtiodhlaicí an Spiorad Naoimh
C
Abair na seacht dtiodhlaicí
F
Eagna, Tuiscint, Comhairle, Neart, Eolas, Diadhacht, agus Eagla an Tiarna
C
An peaca mór faillighe dhéanamh i ndul fé láimh Easbaig
F
Is eadh, an tan is féidir é fháil le déanamh
An XXXII Ceacht
Ar Corp Naomhtha an Tiarna
C
Créad é an tríú sácraimín tá ann
F
An Corp Naomhtha
C
Créad é an nídh an Corp Naomhtha
F
Fuil agus Feoil, anam agus Diadhacht Íosa Críost, fé ghné aráin agus fíona
C
Créad chiallaíonn tú le bheith fé ghné aráin agus fíona
F
Chiallaím, blas, dath agus foirm aráin agus fíona, noch d'fhanas tar éis an aráin, agus an fhíona do shóinseáil i bhFuil, agus i bhFeoil Íosa Críost
C
An bhfuil corp, agus fuil Íosa Críost i n-éinfheacht, fé ghné aráin, agus fíona
F
Atáid, Críost iomlán 'na Dhia, is 'na dhuine fhírinneach, san arán agus san bhfíon
C
A mbristear nó ngortuighthear Corp Críost, an tan roinntear nó bristear an sácraimín
F
Ní déintear; ó aiséirigh Críost ó mhairbh, ní féidir é bhásughadh ná fuilingtí ar bith eile thabhairt dó
C
Conas do chreidimíd, Dia mór gach uile ghlóire bheith fé ghné ár mbídh corpartha
F
Ó leis an gcreideamh gcéadna noch le 'na gcreidimíd é 'na Dhia mhór gach uile ghlóire, i gcosmhalacht coirthigh ar an gcrois
C
Ach cionnas is féidir arán agus fíon d'iontáil i bhfuil 'sa bhfeoil Críost
F
Le maitheas, agus le cumhachtaibh Dé, do nocha a fuil aon nídh cruaidh ná dodhéanta
C
Agus an bhfuilimíd súrálta go fírinneach gur shóinseáil Críost an t-arán 'sa fíon 'na chuid fola agus feola
F
Atáimíd, leis na foclaibh adubhairt sé féin an tan do thionnscain sé an sácraimín seo ar an suipéar ndéanach
C
Cé iad na focail a dúbhairt Críost ar a shuipéar déanach an tan do thionnscain sé an sácraimín seo
F
"Is é seo mo chorpsa, is é seo mo fhuilse"
C
Ar fhág Críost na cumhachta ag an eaglais, an t-arán 'sa fíon do shóinseáil in a fhuil, agus ina fheoil féin
F
D'fhág, an tan a dubhairt le na Abstalaibh "Déinidh é seo mar chuimhne ormsa"
C
An raibh na cumhachta so le bheith de shíor ag a Eaglais
F
Dobhí
C
Ca'na thaobh 'nar ordaigh Críost na cumhachta so bheith do shíor san Eaglais
F
Ionnas go mbeidh a clann ins gach saol agus Náisiún ábalta ar íobairt thaithneamhach chur chun an Athar neamhdha agus go mbeidh 'na lón oirdheirc spioradálta ag a n-anamnachaibh
C
Créad chiallaíos íobairt
F
An gníomh mór riachtanach creidimh, noch le na n-admhuighimíd ardriaghalughadh Dé os ár gcionn agus ár muinghín go huile is go hiomlán do bheith as
An XXXIII Ceacht
Ar íobairt naomhtha an Aifrinn
C
Créad is íobairt ann sa Tiomna Nuadh nó sa Dlighe Nuadh
F
Íobairt an Aifrinn
C
Créad is Aifreann ann
F
Íobairt neamhfholúil an reacht nuadh, in a bhfuil Críost féin dá thoirbhirt ar an altóir, ar son a bhfuil beo agus marbh
C
An íobairt fá leith, íobairt an Aifrinn, ó íobairt na croise
F
Ní headh: óir is é an Slánuightheoir céadna do thoirbhir é féin aon uair amháin mar íobairt sothoilteach don Athair neamhdha ar an gcrois, tá againn go laetheamhail dá thoirbhirt féin ar mhodh neamhfholamhail ar ár n-altóraibh
C
Ar foráladh Aifreann san SeanReacht
F
Níor foráileamh; do choimeádadh an íobairt éifeachtach so chun an Reacht Nuadh, noch mbeadh le figiúirí na seandlighe do comhlíonadh agus críoch cheart do chuir ar an gcreideamh
C
Cia an pháirt don Aifreann 'na n-athraighthear an t-arán agus an fíon chun bheith ina fhuil, agus in a fheoil Críost
F
I n-aimsir an naomhcoisrighthe
C
Cé shóinseálann an t-arán 'sa fíon, i bhfuil is i bhfeoil Críost
F
An Sagart
C
Créad iad na bríathra le 'na sóinseáltar an t-arán 'sa fíon
F
Le Briathra Críost
C
Créad iad na cumhachtaí 'na n-athraighthear an t-arán 'sa fíon, i bhfuil is i bhfeoil Críost
F
Le cumhachtaibh Dé
C
Créad é an fáth le na n-abarthar Aifreann
F
Chun glóir thabhairt do Dhia, buidheachas dó ar son a thiodhlaicí agus ag iarraidh a ghrásta agus a thrócaire
C
Créad é an fáth eile 'na ndeirtear Aifreann
F
Chun bás, agus Páis ár Slánuightheóra chongbháil in ár n-intinn
C
Cionnas is cóir dúinn Aifreann d'éisteacht
F
Le haire dhícheallach, agus le caondúthracht
C
Créad é an modh is fearr chun Aifreann d'éisteacht
F
An íobairt do thoibhirt suas mar aon leis an sagart, cuimhneamh ar pháis Críost agus comaoine do ghlacadh
An XXXIV Ceacht
Ar an gComaoine
C
Créad chiallaíos dul d'iarraidh comaoine
F
Corp an Tiarna do ghlacadh
C
An bhfuil sé inmholta dul d'iarraidh comaoine go minic
F
Atá; mar ná fuil slighe, chun beatha naomhtha caitheamh níos fearr
C
Conas is cóir dúinn sinn féin d'ullamhughadh chun comaoine
F
Ní fuláir dúinn bheith ar staid na ngrást, lán do chreideamh bheo agus do dhóchas dhiongbhálta agus lasadh le teasghrádh Dé agus na comharsan
C
An bhfuil nídh ar bith eile d'fhiachaibh orainn roimh comaoine
F
Atá; ní mór dúinn bheith 'nar dtroscadh ó mheadhon oídhche
C
Créad tá d'fhiachaibh orainn dhéanamh tar éis comaoine
F
Suim aimsire chaitheamh in urnuighthibh, agus re gníomh buidheachais
C
An peaca mór comaoine do ghlacadh go neamhoireamhnach
F
Is peaca rothrom é; "óir an té itheas agus ólas go neamh-dhlistineach, itheann agus ólann damaint dó féin"
C
Créad is cóir do dhuine dhéanamh má bhíonn i bpeaca mharbhtha roimh comaoine
F
Is cóir dó maitheamhnachas d'fháil i sácraimint na haithrighe
An XXXV Ceacht
Ar shácraimín na hAithrighe
C
Créad é an nídh sácraimín na hAithrighe
F
Sácraimín noch mhaitheas dúinn na peacaí 'na dtuitimíd d'éis Baiste
C
Créad iad na cumhachta do mhaitheas na peacaí dhúinn
F
Na cumhachta d'fhág Críost ag a Abstalaibh
C
Cathain d'fhág Críost cumhachta ag an Eaglais chun peacaí mhaithmhe
F
Go sunnradhach, an tan dúirt sé le na Abstalaibh "Glacaidh an Spiorad Naomh, pé peacaí mhaithfidh sibh, beid maithte " C
Créad is éigean ndúinn do dhéanamh chun maitheamhnas d'fháil i sácraimín na hAithrighe
F
Faoistin mhaith do dhéanamh
An XXXVI Ceacht
Ar an bhfaoistin
C
Créad é an modh is fearr chun faoistin mhaith do dhéanamh
F
Ar dtúis, ní foláir dúinn grásta iarraidh ar Dhia chun faoistin mhaith do dhéanamh
An dara feacht, is éigean dúinn sinn féin do scrúdughadh go dícheallach ar Deich n-Aitheanta Dé, agus sé aitheanta na hEagailse, ar na seacht bpeacaí mharbhtha, ionnas go mbeidh fhios againn créad ann, agus comh minic is do pheacuighmear le smaoineamh, le briathar, nó le gníomh, nó le faillighe
An treas nídh, is éigean dúinn gníomh creidimh, dóchais, agus grádha do dhéanamh
Fá dheoidh, gníomh croidhebhrughadh maille le rún fírinneach ár mbeatha do leasú, agus leorghníomh do dhéanamh 'nar bpeacaíbh
C
Créad chiallaíonn tú le croidhebhrughadh
F
Doilgheas croidhe, agus gráin ar an bpeaca, os cionn an uile nídh, dá bhrí go gcuirid fearg ar Dhia, atá comh maith sin ann féin, le rún diongbhálta daingean gan peacughadh níos mó, agus mo uile dhícheall dhéanamh chun sásamh thabhairt im pheacaíbh
C
Conas is féidir linn sinn féin do spreagadh chun croidhebhrughadh
F
Go sonnradhach le chúig mheadhónaibh
C
Cé hiad na chúig mheadhon do spreagas sinn chun croidhebhrughadh
F
Eagla ifrinn, eagla Sólás Fhlaithiúnais do chailliúint, suilighthe agus adhfhuathmhaireacht an pheaca, smaointe fearg chur ar Dhia mhaith
C
Créad é an meadhon is fearr chun sinn do spreagadh chun croidhe-bhrughadh
F
Smaoineamh ar fheirg chur air, comh maith leis ann féin, agus is smaoineamh é nach chóir faillighe thabhairt ann go bráth
C
Créad 'na thaobh 'na bhful an smaoineamh ar fheirg chur ar Dhia, comh maith sin ann féin, nó faillíghe thabhairt ann go bráth, an tan ghnímíd gníomh croidhebhrughadh
F
Mar is é túis do ghrádh ró-ghlan Dé, is é an meadhon is fearr ar na meadhónaibh uile é
An XXXVII Ceacht
Ar an gcéadna, agus ar an Loghadh
C
Créad is cóir dúinn do dhéanamh ag Faoistin
F
Is cóir dúinn beannacht an tsagairt d'iarraidh, an confiteor do rádh, sinn féin do chiontughadh in ár bpeacaibh, éisteacht le comhairle an tsagairt agus ár ndoilgheas d'athnuachaint an tan dobheir saorbhreitheamhnas orainn
C
Créad mheasann tú don té cheileas peaca marbhthach 'na bhfaoistin
F
Doghníghid peaca mór trom, agus i n-ionad maithteachas d'fháil méaduighid fearg Dé
C
Créad is riachtanach dúinn do dhéanamh tar éis faoistine
F
Is cóir dúinn buidheachas bhreith le Dia, agus an breitheamhnas aithrighe chuireadh orainn do comhlíonadh
C
Créad chiallaíonn tú le Breitheamhnas Aithrighe chuireann an t-oide faoistine orainn
F
Na hurnuighthe agus na Deagh-oibreacha, cheanglann an t-oide faoistine orainn, mar shásamh in ár bpeacaíbh
C
An leor an pionós cuirthear orainn mar shásamh in ár bpeacaíbh
F
Gach nídh ar bith eile do theastaíonn uainn, is féidir linn a dhéanamh suas, le loghadh, agus le ár ndícheall aithrighe
C
Créad é an nídh Loghadh
F
Fábhar speisialta dáilthear leis an dteampall, chun fuascailt thabhairt do phionósaibh aimseardha, noch, go minic bhíos gan sásamh tar éis an pheaca bheith maithmhte
C
Cé hiad dogheibh an loghadh
F
Do bhuidhean, amháin, bheas ar staid na ngrás, agus bheas go fírinneach lán do dhúil chun sásamh thabhairt do cheart Dé
C
Cé dháileas an loghadh so
F
An Teampall nó an Eaglais
C
An maitheann loghadh peacaí
F
Ní mhaitheann; ní fuláir peaca bheith maithte sul a bhfaigheam é
An XXXVIII Ceacht
Ar an Ola Dhéanach, Ord Beannuighthe, agus ar Phósadh
C
Créad é an Cúigiú Sácraimín
F
Ola Dhéanach
C
Créad é an nídh Ola Dhéanach
F
Sácraimín do thionscnadh chun Críostaidhthe neartughadh le linn bháis
C
An dtugtar an Ola Dhéanach do gach uile dhuine i mbaoghal báis
F
Ní tugtar; ach don bhuidhean i mbaoghal báis ó bhreoidhteacht
C
Cé hiad tá orduighthe chun an tsácraimín seo thabhairt amach
F
Eaglais aonda an Teampall, mar mhúineas naomh Séam, agus do ghnáthaíos an Teampall Chaitoilicidhe
C
Cé hé an Séú Sácraimín
F
Ord Beannuighthe
C
Créad an nídh, Sácraimín an Oird Bheannuighthe
F
Sácraimín noch thugann Easbaig, Sagairt, agus Cléir don Teampall
C
Cé hé an Seachtú Sácraimín
F
Pósadh
C
Créad é an nídh pósadh
F
Sácraimín, noch bheir grása don lánamhain phósta, chun grádh bheith dá chéile agus a gclann thabhairt suas i ngrádh is in n-eagla Dé
C
An féidir na sácraimíní seo ghlacadh ach aon uair amháin
F
Is féidir iad uile ghlacadh, ach Baisteadh, dul fé láimh Easbaig
Agus Ord Beannuighthe, noch a comharthaíos an t-anam
C
Créad chiallaíonn tú le comharthughadh
F
Marc spioradálta comharthuigh ar an anam, noch nach féidir scrios de go bráth
C
Cé acu do na sácraimínibh seo is riachtanaighe
F
Baisteadh agus Breith aithrighe
An XXXIX Ceacht
Ar luacht saothair síoraidhe na bhFíréan, agus luacht síoraidhe na druinge damanta
C
Cá am bhéarfaidh Dia luacht saothair, nó píonós síoraidhe dhúinn
F
An tan bhéarfaidh Breithiúnas orainn
C
Cá am bhéarfaidh Breithiúnas orainn
F
Ar phrap na súl, tar éis bháis agus Lá an Bhreithiúnais
C
Créad chiallaíos an Lá Déanach
F
Lá an Bhreithiúnais Gheinearálta, an tan chaithfidh an chine dhaonna sheasamh i bhfiadhnaise Chathaoir an Bhreithiúnais
C
Agus ó tugtar breith tar éis bháis, cá bhfuil riachtanas le Breithiúnas Gheinearálta
F
Ionnas go mbeadh ardriarughadh Dé, noch do ghnáth ar talamh do thriallas na deaghdhaoine le trioblóidibh, agus dobheir séan agus sonas saoltha ar an dtalamh, do na drochdhaoinibh, ionnas adeirimíd go dtaisbeánfaidh riarughadh Dé ceart i bhfiadhnaise daoine
C
Créad thuiteas amach lá déanach an Bhreithiúnais Gheinearálta
F
Éireochaidh ar gcoirp arís le hordughadh Dé
C
Créad chuige 'na n-éireochaidh arís
F
Chun iad do chomhcheangal le nár n-anamnaibh
C
Ca 'na thaobh an comhcheangal san
F
Ionnas go mbeidís rannpháirteach, i séan, no i míshéan, síoraidhe
C
Conas d'éireochaidh choirp na Naomh
F
Go glórmhar domharbhtha
C
An éireochaidh coirp na ndrong ndamanta, domharbhtha
F
Éireochaid
C
An éireochaid coirp na ndrong ndamanta, glórmhar
F
Ní éireochaid
C
Ca 'na thaobh 'na n-éireochaid coirp na ndrong ndamanta, domharbhtha
F
Chun maireachtain go bráth i lasrachaibh síoraidhe
C
Cé bhreathnóchas sinn an Lá Déanach
F
Íosa Críost
C
Ca 'na thaobh 'narb é Íosa Críost atá orduighthe chun sinn do bhreathnú
F
Ionnas go ndéanfadh sé a cheart do scaradh amach go foirleathan amhail dorinne a thrócaire i bhfiadhnaise an domhain mhóir
C
Créad déarfaidh Críost leis na deaghdhaoinibh
F
Tagaidh a dhream bheannuighthe óm Athair, glacuighidh a ríoghacht, noch tá socruighthe dhíbh
C
Créad déarfaidh Críost leis an ndream malluighthe an Lá Déanach
F
Imthighidh a dhream na mallacht go lasrachaibh shíoraidhe do horduigheadh don diabhal, is a Ainglibh
C
Cá rachfaidh an dream Malluighthe an Lá Déanach
F
Caithfidhear idir anam agus corp iad go lasrachaibh síoraidhe
C
Cá rachfaidh na deighdhaoine an Lá Déanach
F
Rachfaidh le na gcorpaibh glórmhar domharbhthacha san mbeatha shíoraidhe
Do dháil Clement XIV pápa an cúigiú lá do Abrán san mbliadhan 1772, loghadh seacht mbliain, agus seacht ndachad lá do Chatoilicídhe Rómhánacha Ríoghacht na hÉireann comh minic is déarfaidís le diadhacht Gníomh Creidimh, Dóchais, Grádha, agus Croidhebhrughadh; 'na mbuanghnáthughadh go háirithe ar maidin agus um thráthnóna, agus roimh faoistin agus Comaoine, dá réir sin táid na gníomhartha seo dá ndeagh-mholadh dáríribh 'na fhoirm ró- mhaith urnuighthe do na creidmhigh, Tairbheach ní hé amháin, do na beoibh, ach d'anamnaibh na gcreidmheach d'imthigh as an Saol, noch is féidir linn chur 'na ndiaidh in aon aimsir, mar shaoradh ar a bhfuilingthibh, do réir aithriste agus intinne an Phápa chéadna
Gníomhartha Croidhbhrughadh, Creidimh, Dóchais, agus Grádha
Urnuighthe roimh na Gníomhartha
Tabhair dúinn a Dhia shíoraidhe uilechumhachtaigh méadughadh creidimh, Dóchais agus Carthanachta, agus ionnas go bhfaighimís toradh do gheallamhna, deonaigh dhúinn do Aitheanta do ghrádhughadh tré Íosa Críost ár dTiarna
Bíodh mar sin
Gníomh croidhebhrughadh
Ó Dhia, tá aithreachas fírinneach oram ar son mo pheacaí uile, agus tá fuath agam ortha os cionn an uile nídh óm Chroidhe go hiomlá
mar chuirid fearg ortsa mo Dhia, noch do thuill mo ghrádh uile ar son do dheaghcháilidheachtaidhe ionadhruighthe, agus tá rún daingean agam le Cúnamh do naomhghrás, gan fearg do chur ort go bráth, agus gach nídh in mo chumas do dhéanamh mar leorghníomh sásaimh ar peacaíbh, Amen
Gníomh Creidimh
Ó Dhia, creidim go ródhiongbhálta gurb aon Dia amháin tú, Cruthnuightheoir agus Ardtiarna neimhe agus talaimh dochríochnuighthe i mórdhacht 'sa maitheas
Creidim go diongbhálta go bhfuil ionatsa trí pearsana eiderdhealbhtha go fírinneach, an t-Athair, An Mac agus an Spiorad Naomh; agus ná fuil ionta uile ach aon Dia amháin, aonda céadna
Creidim go ródhiongbhálta gur ghlac Íosa Críost, do mhac ionmhain, an dara pearsa don Tríonóid Rónaomhtha colainn daonna, gur fhulaing bás i gcrann na croise chun sinne d'fhuascailt agus do shlánughadh; gur aiséirigh an treas lá; go ndeachaidh suas ar neamh: go dtiocfaidh arís i ndeireadh an tsaoghail, do bhreith Breithiúnais ar gach uile dhuine, go dtabharfaidh aoibhneas síoraidhe mar luacht do na fíréinibh, agus go ndamnóchaidh an drong mhalluighthe i bpiantaibh síoraidhe
Creidim fós go ródhiongbhálta tré 'na ghrádha do-chríochnuighthe dhúinn, gur fhág i sácraimín ró-naomhtha na haltóra, a chuid fola agus feola róoirdheirc féin, a anam agus a dhiadhacht mar oileamhaint spioradálta agus mar íobairt againn; agus gur fhág ag an Eaglais cumhachtaí na bpeacaí a mhaitheamh, creidim iad so agus gach uile fhírinne eile do thairgeas an naomhEaglais Chatoilicidhe Rómhánach dúinn do chreideamh, mar is tú féin a Dhia d'fhoillsigh iad uile, agus ós tú féin an fhírinne ní féidir leat mealladh, ná bheith meallta
Sa gcreideamh so is mian liom maireachtain, agus is ann fós le cúnamh do naomhghrásta tá rún daingean agam bás d'fháil
Gníomh Dóchais
Ó Dhia le dóchas as do mhórchumhacthaibh, le muinghín as do mhaitheas, agus as do thrócaire dho-chríochnuighthe dhúinn, agus fós as na geallamhnaibh thugais dúinn, atá dóchas ródhiongbhálta agam maithiúnas d'fháil im peacaíbh uile agus grása do sheirbhíse do dhéanamh go fírinneach ar an saol so, ionnas go m'fhiú mé bheith id sheilbh san saol eile, tré mo Thiarna agus mo Shlánuightheóir Íosa Críost
Gníomh Grádh Dé, agus na Comharsan
Ó Dhia, grádhuighim thú óm croidhe agus óm anam go hiomlán, Tá grádh agam dhuit os cionn an uile nídh ar son do cháilidheachta soghrádhacha, agus grádhuighim mar mé féin, mo comharsa mar ghrádh ortsa
A Pastoral Instruction in the Irish Language, from the Roman Catholic Bishop of Kerry, to the Lower Order of his Diocesans in 1794, with a literal translation for the convenience of those who may have a difficulty in reading or understanding the original
Ó bo dheonathach le Dia me chuir mar uachtarán spiriodálta as cionn lucht leanamhuna an Chreidiomh Chatoilicidhe an so Díósus so, is dualgus é atá ceangailte orum, agus ann na ccaithfimé géarrchúntas do thabhairt lá eile a láthair an áirdbhreitheamhnuis, gach teagasg atá riachtanach do thabhairt do na treudtha atá fé mo chúram, le shin, a Dearbhráithireacha ó is ceart sibh do chuir air úr ccosuint ann san aimsir bhuartha chúntabhurtha atá nis aguin, a's air a ttaobh eile nach féidir liom bhieth a láithir gach aon Phobuil fá leith chum labhuirt limh a bparsin, cuirim mar churam air Shaguirt na Díósus an comhradh so do léigheamh ón altóir, gach aon aca dá Phobhul féin, le muinín as mhór-thróc-uire ar Dtiarna go dabharthuid na daoine géar-aire dho, go riaghalfuigh siad a mbeatha agus a niomchar da réir
Is le buaireadh mhór do thuigim, a Dhearbhráithearacha gramhur, go bhfuil a ndíósusuidhe eile, agus fós an Díósus is adhchumuire dhúin, dalacháin bhochta mhealta ag eiridhe suas le buile agus dícéille a guine cheartdlighe na dúthuighe, a cuir leamhara amach le coimhéagan, a brise síochán na coimhtiantacht, a tarruinght géarr-smacht a nuachtaráin agus díoltus na Dlighthe, ní she amháin ortha féin, acht fós ar dhaoine bochta síochánta na Dúthuidhe
Do bheirim an san aimsir chéanna boadhachus le Deia, nach cloisin aoin míriaghaltacht don tshortso am Dhiósús, ea a measg na bpoibliochadh a tá fé mo chúram agus ní le h-amhuras aoin midhiompar comhuntabhuirteagh don tsamhail seodh do bheith éaduirthibhse ná ag meas guh bhuil aon droithaigine aguibh féin do chuirim an teagasg so go digh sibh ach le h-eagla go dtucfadh aon malathóir didhchéillidhe dhíobh so a triaghal oruimh do dhéanagh aon tiormuisc dhíbh, ná thaireocagh sibh (a) shlighte maluithe míodh fhoirtiúnacha féin, le conntabhuirt úr mhille go h-iomlán an sa tsaoghul so, agus ur n-damnudha síorraidhe an sa tsaoghul eile
Ní bhfuil neach an úr measg le nach coimhinle créad é an díomháil do dhin an fhamhulchus so dhíbhsé, agus don Dúthigh eile ar fad, an sa an aimsir dhimig thoruin
créad é an tamaird, chréad e an tuallagh cíosa a's cáin do tharaigiodar oruimh a's féachuig ainis créad é accridhe féin
An éamuis ar marbhuidheach, agus mórán níos mó do chreachag ó am go h-am le bliadhan, a ccuntaoe Thiobridara, a ccúntaoe Lumuine, a ccúntaoe Chorcuighe agus mórán tíortha eile; féachuig créad a thuit amach is geadhár ó shin, an ur ccomharsanacht féin an sa Daingion
Do chuirnigh na mílte parsa do na Dalacháin seo a bhfuirim buachaillidhe bána a baguirt agus dearbhugh guh gcuirfhidís a ndlighthe a bhfeidhim; nach díolfaidhís cáin ná cíos; nár bhfhualáir dhóibh feasda bheith ruimhintpháirtheagh a seibhioras a's ann ula-mathas na Dúthidhe an ionad bheidh, mar bhíodar, a mbochtuinneacht agus a nannroe; acht créad a bhidhe dá bhár acu as an rald () Maluithe dícéiliogh so
Do glaomh amach 40 éiccin saigheadúirdhe bhí ar an mbaile, noch do chuir ruaguirt agus brise air an chuirniúdh buile, tar (éis) naonúr aco do ládhach air an láithir, agus a bputóga a sgaoile fé sráid
An gadh dhum fós insint díbh nidh do chualabhuir go léir, gur tógach suas ladh feigh deiri tiompal 200 an aon lá amháin a Ccorcuigh; gur lamach aisteach go prísúin iad; agus nach bhfuil duine aco no ( go) mbeig áireamh na chúis ná déanfar a chrocha nó a dhíobirt har Farrigi
Dá mhéid scúirsidhe agus anacura dfhuiling lught an tsaoghar so agus atá fós fé na ccóir, agus dá mhéid a ghutlean orum féin a ccas mío fhortúineach, is deocuir truaidhmhéil bheith dhóibh, thar éis na mórán sompluidhe do chonurcaduir le 40 bliadhn ó nar cheart dóibh a thuisguint, ná beoch go brágh le buadh as midhiompar agus eirighe suas an aghagh na Dlighthe, ach géarr-dhíoltus air na daoine cionntach, agus méadugh na dtrom ualaighe air coimhtiantacht na mbocht
Cread bo ghnáthuighe le feisgint an aimsir na mbuachuilidhe mbána, ná prísúinuidhe agus breigh-dionnuidhe dá líona, cuid aco dá ládhach le pléaruibh, cuid aco dá ccrocha, a thuile aco dá sciúrsáil go pubuilidhe thridhe bailte móra agus Catharacha, a Mbná dá bhfagáil na Mbeintearacha, a cclan na Ndhileaghachtuidhe, a ccuid agus a n-giongmháltus bheoga dá ndíbhirt agus dá ruagairt as a n-áitribh agus a n-duthuigh
Agus cé iad bo bhun le seodh, ach daoine díomhaoine, gan strus gan bhraigil, gan crídh, gan tairbheuraighe, nach roimh aon-nidhe le caileamhuint agus gan ni eile a naigne ach cuid a ccomhursuin mhacánta do shlada, agus do fhuadagh
Agus a Dhearbhráitíreacha dá mbeath sibh fós gan na sollaoidighe seodh as cóir úr súile nach neosach ur ccial nadúrtha dhíbh nar bhfhéidir leo so dul air a nadhaigh a guine comhachta na Ríoghachta, air amhar nach é amhain arrumáil na dúthaidhe, lucht seibhris agus achmhuine, ach fós gach naon aig dhá mbeogh nidhe ar bith an a sheilbh, amháin a gharruidhe, a bhathán, a mhuc no a mhion-alach eile e chosnamh, do eiróch suas daon-mhbhaoidhin an aghaidh na ma laghthóiridhe seodh
Ach bfhéidir golamharfuidís libh ar chogu nó ruathar do theacht go Éirinn, go natharóidhfidhe críochsmacht na Dúthuighe, go bhfaghach sibh saoirse nó fuasguilt ó gach amard
Seadh, ghearbhráithearacha, nidhe nach fuil bun ná deáreamh leis, amhar, baodhachas le Dia atá baoighean agus sluaite ár roidhe féin comhachtach comusach go leor, air muir agus air tír chum ar namhaid do chonáil uain; ní bhfuil neach do thuisgint ná d'eolas gan fios aige gur díomhain aon ionnsuigh do thabhartheach na Francuigh air theacht go Éirinn, do bhruidhe nach fuil comhachta san Eóraip is treise ar fairrge ná Sasanna, agus go bhuil a loingeas a ccomhnuidhe amuth ag faire chum bhreith ar na Francuigh, agus iad a chur go grional, dá leodhfuidís a ccuan féin dfhágáilt agus a naghuig do thiospáint air ttaoin
A ccás féin go bhféadthuidís teacht a dtidhir an ár measg agus buadh a ghfhamháil ar dtúis, créad na mbeoch súil agaibh gur bheárrdigh úr ccuingíol é
féachuig créad a dheinid siad na ndúthuig féin
A chéile do mharbhugh, na cinn do sgotha do gach naon nar dóighe leo go bhuil aoinnidhe aco le fagháil ná bhara, gach nidhe chímhid a seilbh a ccomharsan dfhuadach le fóirneart agus creach-ruather
Créad a dheinid siad ann sgach tidhir eile chum na sroisean a cconncuis
A mbailte agus a Catharacha do leaga, do losga agus do mhille; gach nídhe theagainn na slidhe do lott agus do réaba, gairim do chur ar gach caithir agus baile, suighim airgid do dhéanamh suas dóibh gan mhaoil no a ccin do bheith a ngeabhal leis; an aon fhocul, gach tír tridhe na ngeamuid siad do léir-sgríos go umlán
Nó an measuin sibh a Dhearbhráithearacha, go mbheidís níos fabhuiridhe dhimse, ná do locht a ndúthuighe féin, agus dá go mór-mhor ar theacht ann so, ach sin go léir, seibhir agus bocht, do ndlughchomharsanuimh
nach mealuig sibh féin; ní bheoch air a naigne, creacha; ar amhar go bhuil fhios aco na beoch air a ccumas seilbh na duthuighe dáiteamh agus do chosnamh aguine an neart-armáil do chuirtheach Sasonna gan mhaoil air dún chum iad do scaipe agus do ruaguirt
Tar éis ar chuireas andhúil díbh, má tá an úr measc aoinne chó éagantach agus go mbeoch taobhuidheacht ná leaga ar bith aige le na Francuig air son a cCreidimh, bíoch a fhios nach fuil ionnta anis ach drong díchreideamhach ann chríosdamhail, do tharcuisnios Dia féin, do mhasluidheas gac nidhe da naomhtha agus dá bheanuighthe, do loisgios Teampuil a's Mainistridhe, do chuirios chum báis Sagairt agus bráithire, do raobus Altóiridhe,
go dí naomhshacrimint corp Criost féin, nach leigion thórsa gan brúdh sa chois
Ach air a shon gur toil le Dia leigion leodh sealudh an na mídh-ghníomhartha so, bíoch fios agaibh (go) ttarecuig (luath) nó mbabhul cloimh an trom-dhíoltus na guine (mar a) dhin aguine Antíochus, Baltasar agus mórán tíoránuigh bhorbadh neimhdhiaguidhe eile, nar leig sé srian air feag tamuil, nó gur tháinig aimsir féin chum iad do ghearradh amach
Nach truadhmhéileach an nidhe a cháirde grádhach, na daoine feodh, bhídh, bhídh na bhfír/-chríostuidhe thómósagh do rialacha chreidiomh Íoasa Críosd, géileamhúil dá nuachtaráin agus don Eaglais, díogruiseach dá Righ, síochánta le céile, daonnachtach, solabhartha, muinteartha () le deoruidhe, múinte béasach thar daoine eile an domhuin, iompogh amach inis na namhuid folas aguine Dé agus daoine, na nannsprirdigh a cclodh (daoine) gan col le h-aon chuir da thruime ná dá thruaillidhthe
Seódh searbh-thora dídhfheirg Dé, noch tarring an críoch malluithe seodh ortha féin, ag tosnughadhle mídhthómós agus neamhubhalaoidheacht dá nuachtaráin dlisdineach, le brise trídh síocháin agus deaórdúgh an chomhluaduir, agus le toil buile, a naigne féin a chuir suas an ionad cheart-dlighe na Ríochta
Nach (cuireadh) so iongna oraibh a dhearbhr, air amhar nach fuil nidhe air bith is modh a tá nadhagh orduin () na Flthuuis do tarruingeas oruin scúirsidhe ó Dhia ní amháin an sa tsaoghul so ach fós an sa tshiaraigheacht, ná midhriaghaltacht don tshamhuil seodh
Mar mhúineas Dia féin dún as beul an Aspuil Pól a mbhreithre soilléithre an sa 13 C
dá leitir chum na Rómhánuigh "Bíoch," airsé "gach naon úmhal tumósach do dhaoine an árd-chomhachta, amar ní fuil aon chomhachta ach ó Dhia
Na comhachtuidhe atá ar bun, sé Dia dórduig iad; dá bhrídh sin an té chuireas a naghadh na ccomhachta cuirean sé anaghadh ordúgh Dé agus tairringean damuin shíorruidhe (air) féin," arís airsé "díoluig a cheart féin le gach aon duine, áird-chíos le an té do nar ceart eagla bheith roimhe, ómós do an té nar ceart ómós
Nach bídheach aoin nidh umodh aige neach oruimh " Chímíd Íoasa Críosd ár Dtiagharna ag aithne áird-chíos do dhíol le Caesar, gé gur Allumharthach Págánach é, do gheirrlean le gach cinéal sgúirsidhe agus pionaigh," Íosa Críosd féin agus gach aon do admhuigh a Chreidíomh
"Díoluig" ar sé, "le Caesar na nidhthe bhuineas le Caesar, agus le Dia na nidhthe bhuineas le Di " Múinean so dhúin, a Dhearbr, créad é an fáth le nar ceart áird-chíos agus cáin do dhíol le nár Nuachtaráin dlisdionacha; chimhin sibh nach é a Ccredomh ach a nughdasrás is bun leis, mar gur b' iad do chosnamhuid ar ccuid agus ar ccóir, gur biad do thugaid didhean agus taramuin dúin ó nár namhuid agus ar naiscáirde
Is leis sin a Dhearbr, a dheir Príomhughdar gach deadhornuigh () Dia féin a leabhar na seanráite, "Triah darása riaghalthuidh Righthe, agus eachtamhuin Dlightheóirithe cóir agus ceart" (
Tré m'ughdarás-sa riaghluighid Righthe agus eachtiigheann Dlightheóirithe cóir agus ceart) Agus go dearbhtha, a cháirde grádhach, mar a mbeoch na h-uachtaráin seo as ar ccionn, cionnasa bheidhmís a suibhneas ná síochán fad a bheoch an uile nidhe dá fuadach aige an té bo threise, gan cóir le fághuil aige an lag, gan srian gan teora le an Creachadóir ná le an marbhthóir
Agus an é seo an sort saoghuil nó aimsir bo mhian libh
táim deimhneatheach, a dhearbhr, gur le critheaghla féin do smuineamhuin sibh air
Leis sin, a cháirde mo chroidhe, ní féidir go mbeoch aoine aguibh chó dídhchéilidhe ná chó maluithe sin as lámh a bheith a mbuart ná an araid do tharoiceagh oruimh na scúirsidhe shaoghalta so dáireamhus suas díbh, agus, nidhe is míle measa fós, do thuilteach damuint síorruide dúr nanamnacha, fé mar chualabhuir as beul an Naomh Aspuil Pól
Agus tar eis ar fhuilingheamhuir féin agus úr síonsar ar feadh 200 bliadhan eir son úr ccreidomh, nuair u bhí mórán aguibh le buagh dtaobh a threigion; ar nódh ní féidir gur mian libh sgaramhuint leis anois; nidhe thuaiteach amach dá dthabhuirtheach sibh cruas do na cóimhirligh mhaluithe atá go déigheanach ag rioth trí an dúthigh, ag corruighe suas agus ag gríosúdh na ndaoine chum sompla diabluidhe Fraince do leanamhuint
Ní féidir, a cháirde mo chroidhe, ní chuirin fé núr gcóir é; go mórmhór ainis tar eis an saoirse agus an fuasguilt do thug ár Righ ceansa daonachtach a ccoimhcheangal le na dhlidhtheoirithe dhúin go léir ó an ngéassmacht agus ó an pionois bhídh as ár ccionn
An ionad aon araid ná brise síocháin, a tá muinín agam as trócuire gan teorádh ár Dtiarna, go ndéanfa sibh díchiol an chomhairle leanamhuint do bheir sé dhíbh airis as beul an Aspuil
"Diúltugh do neamhdhiaghacht agus do chlaonta an tsaoighil seodh, úr mbeatha a chathamh go measartha, go ceart, agus go cráibhtheach air a dtalamh, ag feithiomh le dóchus na beatha naomhtha, agus teacht glóire De, agus ár Slánuidhtheoir Íosa Críosd, noch do gheallus dá sheirbhísigh díliosuidhe íobhnus síorruidhe a bhflathamhnus; nídh do ghuidhim díbh go léir
1 Ar Chusachtach agus Fuacht
Cárt fíoruisge chuir a mbuidéal, luadh trí pinnine do shiucre candy do bhrúith agus do chuir ann, luadh pinnine do Liquorice Ball do shnuighe nó do ghearra na shlaidhseadha tanuidhe leis an sgiain agus a ccuir ann
18 n-ingne gairleóigia agus a bpolladh le snáithid do chuir ann, corc do chuir ann, a chuir 24 huaire a ttalamh gan aon bhraon do dhortadh iná do dhól, acht an té dá ndéanfaí dhó é, fóirionn cusachtach agas fuacht
2 Ar Theinnios Croidhe
Naoi n-ingine gairleóige dfaghail agus trí chuid do dhéanamh díobh
trí hingne chuir ann gach cuid, sin do chur astig i mblúire ime agus mar sin na trí chuid do shloga maille re na ccoguint agus d'ithe agus sin do dhéanamh ar feadh naoi maidionnacha agus fóirionn teinnus croidhe, más fíor
Trí bholguim do bhainne lárach d'ól do dhruim baighte
cuideóigín dearg dfear an treacha, agus fóirionn más fíor
An chuideógín do chuir beo san áit chéadna inna bhfaghfaí é
3 Ar Theinnios Fiacal
Seacht bpaidreacha, seacht nAibhe Mairae agus Cré do rádh a n-onóir do Dhia agus do bhannaomh na bhfiacal agus a gheallamhuin do Dhia gan é féin do bhearra aon Domhnach feadh mhairfiodh sé, agus fóirionn teinnios fiacal, agus creidim sin
4 Ar an nGairbhéal
Duille agus préamh an leacáin d'ithe agus fóiridh na clocha fuail, nó Germander do bhruith ar uisge agus fóireann clocha fuail
Sugh neanntóige do chuir ar fhíon fionn, ól agus fóireaun na clocha fuail
Croicionn míl muighe do lusga agus púdar do dhéanamh de agus a chuir ar fhíon fionn agus fóireann an céadna, gé gomadh ársa, amhuil adeir Aurílius
An felependula do bhrise agus do bheirbhioghadh ar fhíon agus fóireann na clocha fuail
A sléibhtibh agus a n-ionnadaibh cruadha fhásas
Betonica
beitionn do thabhairt ar fhíon do lucht na cloiche fuail agus fóirionn iad
Oixis do dhuille creamh na muice fiadh do bhruith ar bhfinéigre, ól go ceann fithche lá agus fóirionn na clocha fuail
5 Ar an mBoighre
Bodhaire
Gaibh naoi n-áirimh do mhismín dearg agus bíodh naoi bplanda san áiriomh díobh, caith an deachmhadh uait, brúig iad agus bain a súgh asda le na bhfásga trí éadach lín
Leig lán méaracáin ann gach cluais don othar agus fóirionn
Nó gaibh bainne na mbó mbleacht, idir bhun agus bárr, préamh agus duille, nig agus glan, brúig agus fáisg trí éadach lín, cuir mil ar a súghlach agus cuir chúghad a mbuidéilín agus más mian leat bóighre do leighios léig lán méaracáin de a bpollaibh na srón agus lán méaracáin de is na cluasaibh agus coimeád an t-othar seal ar chúl a chinn
Annsan léigiodh a aighidh faoi go silfiodh gach réim uisge agus gach annagal bhias tíomcholl na hinchinne agus fóirionn
Nó cuir cúpla eascú a nduilleóig cabáiste fán ttine go mbogfaid, ar sin fáisg an súgh asda agus cuir san ccluais agus fóirionn; súgh éinneáin do chuir teith san ccluais agus fóirionn
Nó gaibh naoi nduilleóga don fheirdhris agus caith an deachmhadh ceann uait, leig a súgh san ccluais agus fóirionn
Nó cuir craobhadh fuinnseoige san tine agus gaibh an súgh thiocfaidh asda le teas na tine is léig trí braoin bheaga ionngach cluais ag an othar agus fóirionn
Nó mún geirfiadh chuir ionnta agus olann dubh chuir leath bhus inte agus fóirionn
6 Ar theinngios Cínn is Cluaise
Lus míghde do bhrúith agus a chuir amhuil ceirín um an éadan agus um na huisionna agus fóirionn teinnios an chínn, agus súgh míghde do léigionn san ccluais fóirionn teinnios na cluaise
Nó súgh eighneáin do chuir teith san ccluais, agus fóirionn
Nó súgh lusa chuir san leathtsróin as sia ón ccluais teinn agus fóirionn
Nó an tan théid piast bheag san ccluais, súgh déadha do chuir inte agus tiocfaidh amach gan fuireach
7 Ar an nGairbhéal
Caorthan curruig do bhruith ar fhíon fionn, ól agus fóirionn an gairbhéal
Nó an chorchopóg do bhruith ar sheann-fhíon, ól agus fóirionn
Nó creamh muice fiadh do bhruith ar fhíon, ól agus brisidh na clocha fuail
Nó croicionn míl muighe do losca agus púdar do dhéanamh de, annsan a chuir ar fhíon, ól agus fóirionn
Nó cúpla lán doruinn do na peallthóiríghe do bhruith ar dhá chárt fioruisge go ttéighidh cárt díobh fé bhruith
An cárt san do sgaga trí éadach lín agus piúnt Geneva chuir 'na cceann, ól ar feadh trí maidineacha ar céadlonga, agus fóirionn
Nó síol na luibhe dár b'ainm meacontuadh do bhruith ar fhíon ól agus fóirionn
Nó siol na luibhe dárb ainm torcán do bhruith ar fhíon, ól agus fóirionn an galar fuail
8 Ar Theinnios Cuirp
Gaibh trí púint go leith iaruinn agus goir san teallach é go mbeidh dearg go maith
Cuir a ttrí cáirt leamhnochta a ccorcán, dearg mar sin, cúmhdaig gan stad agus fág mar sin seal go mbeith don iarann fuar, cuir san teallach arís agus ar mbeith dearg do déin an céadna leis agus mar sin trí huaire go mbeith don bhainne bruite go trí pínt, óladh an t-othar leithphiúnt ar maidin is leithphiúnt um neóin de agus fóirionn
Nó omh ceirce do bhruith a bhfinéigre go mbeig cruaidh, a chathamh agus fóirionn flux na broinne, nó stairis do bhruith ar leamhnocht agus ím guirt do chuir tríd, a chathamh agus fóirionn teinnus cuirp
Nó coirt an draoighin do bhruith ar leamhnocht, ól agus fóirionn
9 Ar Ghairbéal
Féar tirm do bhruith a ccrocán mhór agus an t-othar do theacht os a chionn agus beith dá chimilt síos ón imliocán agus gan tallus do leigion suas ná a chimilt suas tar imliocán agus fóirionn
Nó bain fuil as an othar mar so aniugh agus tabhair progóid do ar maidin agus an feadh bhiaidh an progóid ar iomchur aige ibeadh camimeill mar dhigh go n-oibreig an phrogóid air
Iar sin itheadh plúr cruinneachta bruite ar leamhnacht amhuil leite
Gaibh cart whiskey maith láidir agus luadh raeluidhe do Hippocoanna Powder
Cuir luadh tuistiúin de
a dhá ttrian, ar an ccárt whiskey sin, ibheadh an t-othar leathchnagaire dé ar maidin agus leathchnagaire eile um thráthneóna
Mar sin ar feadh ocht lá is gan aon tsóinseáil bídh ná díghe chathamh an feadh sin, acht arán cruinneachta gan ghiost gan salann agus laoigfheoil agus anbhruithe laoigfheoladh mar dhigh
An trian eile den Hippocoanna thabhairt ar bhraon meidhig sa phrogóid dho
Luadh leithphinne caimimeil chuir a Tea-pot is uisge fiuchda do chuir air, a chúmhdach agus ól an feadh bhiadh an phrogóid ar iomchur aige nó go n-oibreóig sí air agus fóirionn
10 Ar an Ibhil Reatha
Gaibh trí crocáin do Sweetning wood ionna mbeidh cheithre húnsa Sassafras, cheithre húnsa do Rude Antimony, cheithre húnsa do Lignum Vitae, ceithre húnsa Sasferla agus ceithre húnsa Salls ionngach aon chrocán do na trí crocáin, agus bíodh luadh dhá phinninn do Liquorice Stick anngach crocán díobh, agus piúnt coilleacha crainn
Cuir na neithe seo a ccrocán mhór agus ocht bpota fíoruisge ortha
Cuir ar an ttine iad mar so ar maidin go much agus géaruigh an tine fútha go bhfiuchaidh go láidir agus fág ar an ttine iad go ndeachaidh leath fé bheirbhiughadh díobh
Ar sin cuir na cheithre phota
sin bhias agad a ccrúsga nó a bpróca mhór agus cúmhdach air, agus cuir cárt d'uisge rósaoil na cheann
Ibheadh an t-othar leithphiúnt de ar maidin is um neóin
Iar sin cuir síos na stuifna céadna arís agus beirbh iad chuim laig-díghe do dhéanamh agus ibheadh deoch de sin aon am den ló do gheabhaidh tart é; acht an leithphiúnt don dig láidir d'ól gach maidin is neóin
N
- Ní beag aon chrocán amháin díobh so sa chúaird agus mairfidh 10 lá agus annsin an 9mhadh lá crocán eile ghléas noch do bheadh fhollamh nó oreamhnach uim an ann a mbeadh an chéad chrocán óltha nó usáidthe agus usaltar fán ccuma ccéadna, agus mar sin an tríomhadh crocán a ccion naoi lá eile, agus usaltar mar an ccuid eile
N
- Ná hitheadh agus ná hóladh an t-othar aon rud ar feadh na haimsire sin bhias dá léighios, acht arán tirim nó blúire feóla rósta ón smearóid agus braon Green Téa má fhéadann a lúbhail agus muna bhféadaidh méidhiog-dá-bhainne d'ól agus fóirionn, an t-othar do chathamh progóide agus do bhuain fola as féin an lá roimh rae
Nó gaibh naoi bplannda beaga don óghraicc bhallaicc agus caith an deachmhadh plannda uait agus, más fiú an chneadh nó'n lot bhias ar an othar é, tosnuigh ré naoi bplannda eile agus caith an deachmhadh ceann uait, nigh go maith a bpréamha agus cuir a nduile ar leith leis féin
Ar mbeith mar sin nidhte sgriosta glan do na préamhaibh so bruith a bhfíoruisge iad go mbeid bog go maith
Iar mbeith mar sin dóibh cuir ím gan salann na cceann agus ná cuir d'uisge chúghad acht an méid is gábhadh duit chuim a mbruite agus ná cuir d'ím chughat acht do réir mar bhiaidh do uisge agus do phréacha agad
Iar mbeith don ím leaghta sgag iad so trí éadach lín a n-árthach criadh, tíormaidh an duille gan dógha gan losga agus déin púdar de, gaibh gealcán oimh ceirce agus cuir san bpúdar iad maille ré luadh leithphinne don tsiúcaire ruadh is doirche do gheobhair, luadh leathphinne nó fós luadh pinne do chéirbheach agus leig í agus lúadh pinne do phómetum agus snuig é
Coimisg iad so trí chéille
gealcán oimh ceirce agus an púdar so na nduilleóg mbeag agus an siúicre ruadh, an chéir bheach agus an pometum agus cuir san nídh sgagfair iad
an t-ím agus na préamha agus suath trí chéille iad go mbeidh amhuil plástradh agad, gaibh buidéal d'uisge corta, an chuid is láidre de, agus nigh an chneadh ris roimh an bplásdra a ccómhnaoi agus annsan cuir an méid is áil leat féin don phlásdra so ar chadás éadaicc lín agus cuir ris an ccneadh iar a nígh le huisge na corta, agus na préamha úd ar na sgaga agus ar na bhfásga leat, cuir amhuil ceirín ar éadach lín leath muith don phlásdra sin
Sóinseáil an plásdra ar maidin agus um thráithneóna agus cuir an ceirín phréamh so leathmuith don phlásdra a ccomhnaoi agus má bhíonn tirim déin úr í le hím gan salann agus ná h-óladh an t-othar spridíghe agus ná hitheadh feoil ghuirt ná im guirt ná iasg guirt ar feadh bhiaidh dá léighios, agus fóirionn Running Íbhil
A ttógfá ar rael do nítre, chuir ar phiúnt phórtuir, ól gach n-oidhche ré luighe agus fóirionn dathacha más fíor
11 Ar an Scuirbhí
Gaibh pónaire curruigh, fuaim an tsioruig - an t-úr sa críon, préacha na liottán liosda agus cailleacha crainn, bruith go maith a bhfíoruisge, óladh an t-othar piúnt ar maidin agus piúnt um neóin díobh go ceann seachtmhuine nó go ccuirfidh an aicíd amach
Iar sin gaibh luadh dá phinnin do actus caliminarus, luadh dhá phinnin de citern oilment, luadh dá phinnin do oil of bage agus a chimilt de ar feadh trí n-oidhche, agus fóirionn
Nó gaibh samha feárrna is pónaire curruig do chuir a ccrúsga, uisge fiuchda chuir ortha, a chumhdach agus fhágbháil mar sin go mbeith fuar do, leite do dhéanamh ar chuid de agus a chuir amhuil ceirín ris an ccneadh agus an chuid eile de d'ól agus fóirionn
Nó cuir ím guirt ar dhuilleóig chabáiste agus buail leis an lurgain ar a mbiaidh scuirbhí, mar so anocht agus bain di ar maidin
Déin sin go ceann trí n-oidhche agus fóirionn scuirbhí éadtrom
Préamha na ccopóg do nígh agus do ghlana, do bhrúith agus a mbeirbhiúghadh ar ím gan salann agus luadh leithphinne deiliobar chuir ortha
A chimilt do bhotan scuirbhí agus fóirionn, más fíor
Nó an scuirbhí ar a mbiadh ainfheóil do nígh le róman bhitereal agus pinch bheag do ghargrene púdar do chrothadh ar an ccneadh go théadtrom agus caistile is siucre ruadh do shuatha trí chéile, a chuir amhuil plásdra leis agus fóirionn, más fíor
Nó gaibh préamha na ccopóg sráide agus cruach Pháttraig, lusra na saoir, slánlus, an athair thalmhann, lusra na nóinínighe, duile an chogail, duile an táithéilion, barra an truim, bara an chabáiste agus an mismín Muire
Bruith iad so ar dhá chárt, nó ar chárt fós, fíoruisge agus iar mbeith a fiuchaidh dóibh seal tóg aníos agus sgag trí éadach lín
Cuir an t-uisce sin do bhias dá mbruith ar leith ris féin a ccrúisgín agus cuir dá mbruith arís iad a n-ím gan salann agus a ngeir úr chaoireach agus cuir barlpitch, braon tarra agus luadh pinne de chéirbheach leo dá mbruith, measg lead sgiain é agus léig do fuara, cuir plásdra de so ris an ccneadh agus nigh an cneadh roimh an bplásdra leis an uisge úd do bí dá mbruith ar dtúis agad agus fóirionn gan amhras
12 Ar an Sgaibéas
Gaibh luadh trí leathphinne do Yellow Tetter Oilment agus luadh trí leathphinne do Bhlue Tetter Oilment
An gorm do chimilt mar so anocht agus an baoi astoidhche máireach don sgaibéas agus do na faithnidhibh fiadhaine agus fóirionn
13 Ar na Faithnidhibh Fiadhaine
Abair chúig Paidreacham, chúig Aibhe Máire agus Cré ar órdóig do láimhe deise agus í buailthe lead bhéal agad ionnus go rachadh th 'análl fúithe agus sin a n-ónóir do Dhia na n-uile chómhacht agus do bhannaomh na bhfaithníghe fiadhaine agus annsin fíoghar na cruise bhuaint ar an ttalamh fé thrácht do choise deise agus do sheile céadlongain do chur ar shúil th'ordóige agus so do dhéanamh roimh éirghe gréine ar chosán dhearg nó ar bhóthar éigin, an órdóg do bhuala fliuch ar an ttalamh anuas agus an méid don chré leanfaidh do shúil th' órdóige chimilt díobh a n-ainm an Athar agus an Mhic agus an Spioraid Naoimh, agus sin do dhéanamh trí maidineacha as a chéile agus fórionn gan amhras iad
14 Ar na Cluig
An Ruachtach
Gaibh slánlus, lusra na saor, cruach Phattruig, an t-athair thalmhan, lusra na nóinínighe, duile an chogail, duile an táithfhéilinn, barra an chabáiste, duile an truim agus préacha na ccopóga sráide, cuir im úr agus geir úr caorach leo dá mbruith a ccrocán beag, tóg aníos iad iar na mbruith go maith agus sgag trí éadach lín a mbáisín criadh, bíodh brimstone brúighte fútha san mbáisín, measg iad lead sgiain, léig dóibh fuara go ndéinfidh bró bheag dhíobh amhuil bró bheag gheire, geárr chúghad plásdra dhe léd sgiain agus cuir ar chadás éadaicc lín agus a cuir leis na cluig, fóirionn, agus nigh iad roimh an bplásdra le mil agus le branndí mar as deas
Agus foghnann an plásdra so don fhiolún agus fós d'aoin ghearra
agus deirthear gur maith ar an scuirbhí féin é
N
- Ná dearmaid céirbheach do chuir tríd do chuim na cclog, agus gealcán oimh ceirce agus fóghnann an charaigh, etc
15 Ar na Píles
Gaibh sínséar bán agus greim d'im gan salann
Dein piollairíghe dhé agus cuir ris an othar mar dlíghthear agus fóirionn iad; an sínséir do bhruith san im ar ttúis
16 Ar an tTine Dhia
An tairpín
lusra an tóiteáin, do brúith agus fhásga agus a shúghlach do léigean sile ar an ttine dhia agus fóirionn
Nó fuil cait duibh do chimilt di agus fóirionn, nó súgh míghde agus min chruinneachta nó órnan do shuatha ar a chéile agus a chuir amhuil ceirín ris an ttine Dhia agus fóirionn
Nó duile pobail do bhruith ar uisge agus chuir amhuil ceirín ris an ttine dhia agus fóirionn
Nó an chúigeach do bhruith ar fhinéigre agus fóirionn
Itim
Nó diomlus bó nó tairbh do chuir amhuil ceirín ris an ttine dhia, agus fóirionn
17 Ar an Aillse
Súgh míghde agus plúr mine cruinneachta shuatha trí chéille, a chuir na cheirín ris an aillse agus fóirionn
Nó púdar do dhéanamh do choideógaibh agus d'ailím trí chéile agus fóirionn aillse
Nó únsa do Yellow Bassilicon agus únsa do Tincture of Myrrh agus luadh pinne do parcipitate powder, iad do choimiosg trí chéile agus plásdra do dhéanamh díobh, a ccuir ris an ccneadh aillse agus fóirionn
Nó an luibh darb ainm colaimbín do bhriseadh na haonar agus fóirionn an aillse
18 Ar an cCaraig
Gairleóg do bhrise fuar agus a cimilt don ccaraigh agus fóirionn, nó raibh is ailím do bhruith ar bhfinéigre, a chimilt don charraigh agus fóirionn
cothrom do gach nídh
Nó súgh na corchopóige maille hola na cnó franncuíghe agus pic agus céir nuadh tríthe agus fóirionn an charraigh
Nó cárt do shúgh fuaim an tsiorraig agus a úrdháil de mheigheog nó do bhainne gabhar agus fóirionn an uile laibhre, bruth agus carraigh le na n-ól ar céadlongan
re luighe agus re héirghe
19 Ar an cClaibe
claimhe
Gaibh préamha na ccopóga sráide, brúigh é agus bruith ar im úr
iar sin cuir luadh leithphinne d'eilliobar tríthe, a chimilt mar dhlíghthear agus fóirionn an chlaibhe agus gach salachar croicinn
20 Ar na Faithnidhib
Bris uinneamhun agus bruith ar finéigre, cimil do na faithnidhibh agus fóirionn
Nó diomlus ae bacáin do chuir ar na faithnighibh agus fóirionn
Nó blonag seilthide plaoisge chuir 'na ceirín leo agus fóirionn
Nó boilgeadáin bó do bhrise ortha agus a chimilt díobh trí maidineacha ar céadlongan a nainm na Trionóide agus cuir na dhiaig sin san aoileach ionnus go ndreóghfadh agus fóirionn
Nó gaibh sruillín sráide agus a chimilt díobh trí maidineacha ar céadlongan a nainm na Trionóide agus cuir na dhiaig sin san aoileach ionnus go ndreóghfadh sé
Nó beirbh an tsráidín seo a n-im gan salann agus cuir leó é amhuil ceirín, agus fóirionn
Nó gaibh snaidhim cuinlín
brobh tuíghe, agus abair chúig Phaidreacha, chúig Abhé Máire agus Cré a nonóir do Dhia agus do bhannaomh na bhfaithnighe agus é agad ad láimh
Cimil díobh trí huaire é agus cuir na dhiaig fán aoileach é agus fóirionn
Nó éirghe trí maidineacha Domhnaigh bhus foigse dá chéile go nuige sruith teoran sul a n-éireóig grian agus tabhair bas trí huaire a ccuinnimh an tsrotha agus cimil trí basa don uisce díobh agus cuid don chúbhrán bhias ar an abhainn agus fóirionn sin na faithinnidhe gan amhras
21 Ar an Ccrith
Milbhocáin do shuatha ar bhrannda mhaith láidir agus ól agus fóirionn
Nó cúpla lán doruinn do bhláith an aitinn do shuatha ar phórtar mhaith agus luadh leithphinne d'eiliobar do chrotha air, ól agus fóirionn
Nó piúnt bláithighe do bhruith agus gruith do bhuain di le na sgaga tré éadach lín agus cnagaire seannabhrannda agus spiún brimstone do chuir na cceann, a n-ól d'aon digh amháin an tan do bhiadh an crith ag teacht ort agus fóirionn
Nó dul go claidhe teoran agus síne ar an ndeichmheadh hiomaire ón cclaidhe amach agus fanamhuin ann go ttigeadh an crith ort agus a chuir dhíot ann agus fóirionn gan amhras
22 Ar an liathbhaoi
Gaibh buadhfallán nách heasgarann agus suath ar phórtar mhaith agus cuir buidéal d'uisge an othair a cclaidhe teóran agus fóirionn
Nó cuir naoi míola iasachta a narán choirce nó eórnan, itheadh le pórtar maith
Cuirtear uisge an othair sula ttuitfeadh aon bhraon ar an ttalamh de a cclaidhe teorann agus fóirionn
Nó tosach is deire do mhúin do ghabháil agus min choirce d'fhuine air, a bhruith ar an sméaróid agus a thabhairt do mhadra le hithe, lár a mhúin d'ól agus sin do dhéanamh trí maidineacha agus fóirionn an liathbhaoi
23 Ar an líona
As mór fhóghnas arán coirce agus biollar d'itheadh re chéille agus tobac do chogaint agus do chathamh a píopa ar an líona so
Nó duille mulbháird agus duille truim do bhruith ar uisge fearthana agus déintear amhuil fothragan do na ballaibh a mbia at ó ydropsí nó ó airtetica nó ó photagra, agus fóirionn
24 Ar na Dathacha
Luadh pinne do pharssultus, luadh pinne don axicrocia agus luadh pinne do Burgandí Pitch agus a mbruith a n-éinfheacht, a dtabhairt dá chéille amhuil plásdra, plásdra de so chuir ar thaobh na feola de leathar bhán caereach do leasuigheadh le hailím agus a bhualadh ris an ionnad a mbiadh dathacha agus fágbháil ceangailthe dhíobh go ttuitfeadh sé uaidh féin agus fóirionn
Nó préamha an chaorthain curaig agus préamha na raithníghe madradh do bhruith a ním gan salann, a chimilt díobh agus diomlus mhurmunt do chimilt na dhiaig sin díobh agus fóirionn
Nó brisglán do bhruith ar dhá chárt leamhnochta go nuige cárt
An cárt sin do ól bog teith agus clúdach air amut san leabuig gan stad go ccuirfir allus díot, agus fóirionn gan amhras
Nó rum láidir agus caistile do suatha ar a chéile amhuil ola agus a ccimilt do na dathachaibh agus fóirionn, más fíor
A ttógfádh ar rael do nitre, cuir ar phiunt phortar, ól gach n-oidhche re luighe agus fóirionn dathacha, mas fior
25 Ar an ngúta
Mingmhear a bhrise agus a fuinne a plúr mine eornan agus a chuir a mbácús agus a bhrise 'na dhiaig sin agus a chumaisg maille súgh míghde agus fíon agus re finéigre, agus a chuir na cheirín ar na halthaibh agus fóirionn gach uile ghúta agus airtetica thig ó theas
Ceirín den luibh chéadna iar na brise agus blonag mhuice agus tuirrín airgid do chuir ar na halthaibh teinne agus fóirionn gúta thig ó theas
Nó síol mustáird agus figínidhe tíorma, plúr aráin ghil agus finéigre do chuir trí chéile agus a ccuir amhuil plásdra ar na halthaibh teinne agus fóirionn teinnis agus galair na n-alt
Nó préamh tathabha agus duille feádha, slánlus agus cruach Páttruig, sgibirgin, agus ros lín; bristear agus beiríghthear ar ola choitchionn agus curtar púdar raibhe ann agus a chimilt do na halthaibh, fóirionn potagra
Nó praiseach garuidhe agus ros lín agus finéigre do chuir mar cheirín um na halthaibh teinne agus fóirionn airtitica na n-alt
Nó an chúigeach do chuir na ceirín maille gealcán oimh ar na halthaibh teinne agus fóirionn teinnios na n-alt
Nó luibh dar ainim gafann dfághail agus a súgh maille plúr mine cruinneachta agus re gealcán oimh do chuir amhuil ceirín um na halthaibh agus fóirionn potagra agus airtetica thig ó theas
26 Ar an leona
Préamh leamhadh bhaoi do bhrúgha agus do bhrise agus blunag mhuice do chuir tríthe agus fóirionn gach uile at agus teinnios
Nó an gum dárb ainim tuirpintín do chuir trí préamha na luibhesi, ar na bruith trí bhlunag mhuice agus fóirionn gach at
Nó gaibh filig agus beirbh ar uisge agus fáisg go maith agus bristear maille blunag mhuice agus re him gan salann agus cuirthear ar an mball a mbia an teinnios agus fóirionn é
Nó gaibh an campare
lus na ccnámh mbriste, agus atá tátha agus dlútha na ccnámh mbriste ann
Gaibh súgh campuir
agus préamh marbhdhroighin agus airgiod luachra agus súgh cruach Phattraicc agus plúr mine eornan agus súgh cortan darach agus gealcán oimh, comaisg agus cuir amhuil ceirín ar na cnáimh briste agus daingnín iad
Nó is maith filig agus uachtar chuir ris an leona agus fóirionn
Nó ola an leamhadh bhaoi agus spridighe tuirpintín do chimilt don leona mar dlighthear agus fóirionn
Nó is maith ortha ar an leona so
27 Ar an bhFail
Gaibh dréimre Muire agus suath ar leath-phiúnt fíoruisge, ól agus fóirionn an fhail
Nó an tan thiocfas fail ort cuimhnicc ar fhéachaint ar an Abhluinn agus muna mbiaidh comhgar agad air sin cuimhnig go bhfeacuighis Corp Críost eidir dhá láimh an tsagairt Dia Domhnaicc agus fóirionn
28 Ar Fuil Shrón
Coinnioll Muire do chuir san leathtsróin as a mbiaidh an fhuil ag teacht agus fóirionn
Nó snáithín do chasa go cruaidh daingean ar an lúidín as foigse don leathtsróin as a mbiadh an fhuil ag teacht agus fóirionn, agus gaibh guradh préacháin agus cuir briste ris na cnéadhaibh flanna agus fóirionn
Agus déineann coinnioll Muire an céadna; nó púdar do dhéanamh do mheasóga na daruighe agus a chuir annsna cnéadhaibh flanna agus tíorman iad
Nó duille daruighe do bhrise go mín agus a chuir annsna cneádhaibh flanna agus toirmiosgann a bhfuil agus fóirionn iad
Coirt na daruighe do brúith ar uisge agus an t-uisge dh'ól agus an t-easlán do shuighe ar an ccoirt agus fóirionn flux na broinne
Nó ros dearg do bhruith ar fíon agus ól agus fóireann flux na bruinne
Agus súgh lusa chuir sa tsróin agus coisgion flux fola na srón
Nó an t-othar dfliucha íochtar a léine a nuisge fhuar agus a bhuala suas re an fhleasg agus fóirionn
29 Ar an cCoilic
Dorann don mheanta do bhruith agus a chuir teith ris an imliocán agus fóirionn
Nó barr na ruilleógaidhe do shuatha ar fhíoruisge, ól agus fóirionn
Nó filig do bhruith ar a súgh féin agus a chuir teith ar an imliocán agus fóirionn agus coiscionn gonta na broinne
Nó caorthan curuig do bhruith ar fhíon agus foirionn teinnios an ghoile agus telnnios na broinne
Nó milbhocáin do bhruith ar fhíon agus a chuir ar an imliocán agus fóirionn
Nó gaibh gairgín agus bruith ar fhíon agus fóirionn coilic agus flux na n-inniodha
Nó cartlánn do bhrise, a bheirbhe ar uisge, a chuir mar cheirín ar an éadan agus fóirionn a theinnios
A chuir mar an ccéadna ar an ngoile agus fóirionn a ghaothmhuireacht agus a theinnios
An ceirin cheadna do chuir ar an imliocán agus fóirionn an coilic agus a chuir ar an tímpreacht agus fóirionn builg an daorghalair
30 Ar an Sgeatharaicc
Meanta bhruith ar finéigre, ól agus fóirionn an sgeatharach agus fós as de so déintear an surfeit water thugaid na dochtúiríghe amac cuim sgeatharuighe do leighios
31 Ar Theinnios Fiacal
Meanta do bhruith ar finéigre agus na fiacla do nígh as
Gealan agus daingníon iad agus fóirionn a tteinnios agus fós fóirionn bréananáile
Nó gáirleóg do chuir fón bhfiacail teinn agus fóirionn
Nó an luibh darb ainim meacon tuadh dfagháil agus a súgh do chongbháil san mbéal agus daingníonn na fiacla
Nó síol mustárd do chongbháil san mbéal agus fóirionn teinnios na bhfiacal
Nó corrán géill gráinneóige chuir fán bhfiacail theinn agus fóirionn, más fior
32 Ar an mBréananáile
An eachsheamair dfághail agus a bruith ar fhíon agus fóirionn dúnta na n-ae agus na sgamh, leasa agus áran; agus bláith na luibhe céadna do chaitheamh agus fóirionn bréananáile
33 Ar Thuitim an tSeine Seáin
Gaibh lusra na nóinínighe agus slánlus, brúig agus fáisg a súghlach asda agus cuir gráinne salainn ar a súgh, leig lán méaracáin de a bpolluibh na srón
Lán-chuir an t-othar móimint nó dhó ar chúl a chinn agus air sin léigeadh a aighidh faoi go silfidh gach annagal agus réim uisge bhias tímchioll na hinchinne agus fóirionn
Nó púdar ailime do bhuala ar an sine seáin agus a chimilt de agus fóirionn, más fíor
34 Ar Losga Tine no Uisge
Ceirín don róis dearg a chuir ar losga tine nó uisge agus fóirionn maille gealcán oimh ceirce
Nó an lile do bhruith maille blunag mhuice agus a chuir ar losga tine nó uisge agus fóirionn
35 Ar Shúil Theinn
Gaibh an t-athair thalmhan agus lusra na nóinínighe, brúig agus fáisg a súgh asda, cuir suas a mbuittéilín maille bainne cídh mná bhéaras inghean agus re gráinne copróis bháin
Cuir an bláth dearg do bhíos ar an nglan-ruisg na cceann sa bhuidéilín, fág mar sin go maidion amáireach iad
Gaibh chúghat agus croith é agus nig an tsúil theinn as agus fóirionn
Nó gaibh glanruisg agus maothán feirdhrise agus bristear go mín agus cuirthear baocán oimh ceirce tríd agus fóirionn teinnios agus deirge na súl tteinn
Nó bláth na luibhe seo agus bláth an róisdeirg agus comaisg maille gealcán oimh ceirce agus a chuir mar cheirín ris na súilibh teinne agus fóirionn iad
Nó roisdearg do bhruith ar uisge agus fhásga agus a bhrise agus gealcán oimh ceirce do chuir tríd agus a chuir mar cheirín re súilibh teinne agus fóirionn a ndeargadas agus a tteine
Plúr aráin ghil do chuir tamall a nuisge róis agus fóirionn deirge na súl
36 Ar Mhéir Theinn
An chré bhíos faoi sheanna-chrann truim dfliucha a huisge coisrigthe, a chuir mar cheirín ris an méir theinn nó ris an mball teinn gan mhoill ar na mhothughadh teinn leat agus ní thiocfadh chuim urchair míllte
Nó dá mbeadh méar nó cos gearrtha agad an cheirín úd dfóghnas chuim na gclog chuir léi amhuil plásdra agus fóirionn
37 Ar an Urchur Meillthe
Naoi bplannda don odhraig bhallaicc dfághail agus an deachmhadh ceann do chaitheamh uait
A mbruith ar dhá chárt don mhaghaistir agus a chuir amhuil ceirín ris an urchar meillthe, agus mún bó deirge dfághail do nígh na cneádha, agus fás na haon-oidhche dfághail agus gacha re cceirín díob san agus don odhraicc bhallaicc do chongbháil ris agus an cneadh do nígh a ccómnaoi re huisge na bó deirge, nó an tréanluibh dfághail agus ceirín di chuir ris agus fóirionn gan amhras, agus fós as maith ceirín na cclog air seo
38 Ar Ghearra nó ar Ghreidhim Madra Uilc
Meanta agus salann do bhrúigh trí chéile agus a chuir mar cheirín ar gheara an mhadra uilc agus fóirionn
Nó luibh darbh ainim cruach Páttraig do bhrise agus im do chuir tríthe, a cuir ar ghreidhim na con confuidhe agus fóirionn
Nó cnúighéagach do bhruith ar mhil agus ceirín do dhéanamh díobh maille blunag mhuice agus a ccuir ar ghreidhim na con confuidhe agus fóirionn
Nó gaibh naoi mblúire ime úir agus naoi míola iasachta ann gach blúire dhíobh, annsin trí blúire chuir a naon bhlúire amháin ionnus go mbeadh na naoi mblúire ionna ttrí mblúire agad
Blúire dhíobh so shloga sa chuaird go sloigfeadh na trí cinn agus fóirionn agus toirmeasgan buile ré a dhéanamh sul a n-imthighidh naoi ttrátha thort, nó cruinneacht omh do choguint agus do chuir le greidhim an mhadra uilc agus íocan
39 Ar Chasachtaicc
Gaibh an fothlacht agus dubhchos úr, lus an ghallóglaicc, bláith sailchuach agus ráib, gaibh agus liachroidhe agus bliochtfhothadáin agus easpug speáin, cómhmhór do gach gné, brúigh ar im míosa Maoi agus sítheóltar trí éadach lín agus púdar liocairis agus ainíse chuir ann
Ibheadh ar mheidhiog nó ar dhig mhilis agus fairsingíon an t-ucht agus fóirionn an chusachtach
Nó an luibh chéadna bhrise agus leamhadh bhaoi agus easbog speain, a mbruith ar an ndigh re n-abarthar milsá agus a hól bog agus fóirionn an chusachtach chruaidh
Nó praiseach bhaoi do bhruith a bhfíoruisge agus a fhásga trí éadach lín agus mil do chuir ar a súgh, ól agus fóirionn an chusachtach thig ó fhuacht
Nó liocairis do bhruith ar fhíon agus fóirionn gach uile chusachtach re a ól
40 Ar Dhúnta na n-Ae agus na Sgamh
Préamh caorthann curraig agus préamh finéil agus préamh maistix do bhruith ar fhíon agus fóirionn dúnta na n-ae agus na sgamh
Nó an biothnuadh do bhruith ar fhíon nó ar uisge agus glainidh an fhuil leath astigh do na cuisliona agus osglann dúnta na n-ae agus na sgamh
Nó súgh eighneáin d'ól agus fóirionn dúnta na n-ae agus na sgamh
Nó gaibh easpog speáin agus áiriomh slánluis, préamh finéil agus pirsile agus bár mearcuireil, creamh muice fiadh agus dubhchos agus cuilionn trágha, úrdháil do gach gné
Bruitear na luibhesi ar bhruithlin mhaith agus cuir gabháil fútha agus as comhachtach a naigh dúnta ae agus sgamh agus fóirionn
Nó déadha bhruith ar fhíon, ól agus fóirionn dúnta ae agus sgamh
Nó gaibh gairleog agus pibior agus peirsile agus pellatra, sáiste agus mionntus, comaisg ar finéigre, caith, agus fóirionn an luimbrise agus osglann dúnta na n-ae agus na sgamh, agus fóirionn a naigh strangoria agus disinteria
Nó camaméill do bhruith ar fhíon agus fóirionn dúnta ae agus sgamh
Nó an tarafont do bhruith ar fhíon nó lionn agus f
d
ae agus s
Nó gaibh madra agus preamh mionntuis agus súgh talmhan agus préamh cruach Phattraig agus siticra, úrdáil do gach nígh
Bristear na luibhesi, púdar do dhéanamh díobh agus ibheadh ar fhíon molláltha agus fóirionn créacht na sgamhán agus flux na bruinne
Préamh lile do bhruith ar uinmintibh re n-abair dialatia agus léigthear trí éadach lín agus a cimilt do dhruim na n-ae agus na sgamh agus osglann a ndúnta agus sgaoileann a ccruas
Nó duilleóga an spuíngc, sáiste cnuic agus préamh caorthann curraig, a mbruith ar fhíon agus fóirionn dúnta na n-ae agus na sgamh
Nó gaibh lusra an sparáin, an caisirbhán coisdearg, fionnsgoith, duilleóga an spuingc, balm orgánas, hoarhound, eighneán talmhan, flig agus sáiste cnuic bruith ar fhíon, ól agus fóirionn dúnta na n-ae agus na sgam, teinnios croidhe agus gach uile chúmhangach cléibh
41 Ar Bhuilg an Daorghalair
An choinnioll Mhuire chuir ar chlochaibh dearga, a chuir san timthireacht agus í teith agus fóirionn an daorghalar
Nó ingne gairleóige chuir san maclán agus togharman an fhuil mhacláin
Nó róisdearg a bhruith ar fhíon agus fóirionn flux na bruinne agus flux na fola macláin
Nó eilisdront do bhrise agus a chuir san mbandacht agus fóirionn agus togharmann an fhuil mhacláin, agus gaibh leamhadh bhaoi agus bruith ar fhíon nó ar leamhnocht, a ól don mhnaoi agus fóirionn agus sgaoileann ceangal na fola bhíos a mbroinn na mban torach d'aithle an torachais
Nó gairleóg agus blunag mhuice chuir amhuil ceirín ar an ttímtheireacht agus fóirionn a teinnios
Nó más áil leat marbhleanabh d'ionarba an luibh so do bhruith ar ola nó ar fhíon agus a chuir amhuil ceirín fá shliasaid na mná as goire don loch bhléine agus fóirionn go luath
Nó an buadhfullán do bhruith ar lionn nó ar fhíon, ól agus togharmann an fhuil mhacláin, a brise agus a cimilt ar lionn nó ar fhion, agus a thabhairt don mhnaoi a tteinnios na cloinne agus béaraidh an torchas go luath
Nó an luibh chéadna do cheangal foir an sliasaid a ngar don bhandacht agus béarfaidh an leanbh, agus baintear an luibh uaithe gan fuireach déis an leinbh nó as baoghlach an maclán do tharangc aisde, agus as mór fhóghnas an chloch fhuail agus cruas an mhacláin, an luibhesi do bhrise agus a chuir ar lionn úr agus fóirionn chun gach nídh dá ndubhramair
Mar an ccéadna an luibhsi do bhruith trí bhlunaig agus a chuir um na cosaibh déis an tsiubhail agus fóirionn tuirse agus teinnios
Nó olann cíortha do thuma a súgh chruach Phattraig, a chuir san mbandacht agus fóirionn an fhuil mhacláin agus teinnios an leasa agus na n-arann
Nó cruach Phattraig do bhrise agus a chimilt don mhnaoi déis leinbh agus slánuighionn, agus a chimilt ar finéigre agus do na cosaibh déis an tsiubhail agus fóirionn a ttuirse
Nó an bhean a mbeadh lusra an sparáin fé na brághaid ní urchóidíonn flux fola dhí
Nó gaibh balsamita
an cartlann, do bhrise agus a bhruith ar uisge agus a chuir mar cheirín ar an ttímthireacht agus fóirionn builg an daorghalair
Nó gaibh cailiomont agus beirbh ar fhíon nó ar lionn agus togharman an fhuil mhacláin, nó a bhruith ar uisge agus an bhandacht do nígh as agus do ghnídh an céadna
An luibhsi do bhrise agus a cimilt ar uisge, ól agus marbhann na piasduidhe fada bhíos ansna hinneadha
Crosaimíd ar na mnáibh toracha buaint ris an luibh seo óir togharman an toghluaiseacht
An luibh do bhruith ar fhíon fionn agus as maith do chúmhangrach an chléibh agus fóirionn dúnta ae agus sgamh agus teinnios an ghoile
An luibh seo do bhrise agus mil do chuir tríthe agus fóirionn an daith gorm bhíos ar an ccroicionn ó bhuala, agus ionarbann a shalachar
Nó déadha
an dréimire Muire a bhruith ar mhil agus calmann an diléa agus fóghnus go mór an n-aigh strangoria agus teinnus an leasa agus na n-árann, agus a brúigh fuar agus an mhil chuir ar a súgh
Nó an tarafont dfághail agus a dhuille do bhruith maille fíon agus a chuir fón mbathus agus coisgionn teinnios an chinn
Togharman fothragan na luibhe seo an fhuil mhacláin
Nó an luibh dar ainm lúiríola do bhruith ar ola choitchionn agus a chimilt don tímthireacht agus fóirionn a teinnios, a chimilt do na hárannaibh agus do na húrgaibh agus fóirionn strangoria agus deisinteria agus a chuir san ccluais teinn agus fóirionn an bhodhaire
Nó mingmhear do bhruith ar fhíon agus a chuir na cheirín ar an bhfordrom agus ar an imliocán ag mnáibh nó ag fearaibh agus fóirionn ilix agus coilicidhe
Nó bogúrd, sáiste cnuic agus raibh do bhruith a ccorcán agus naoi cclocha bána dheargadh san tine agus a ccuir san ccrocán leo, a chumhdach agus éadach bhuala ar bhéal an chrocáin, agus an bhean do shuighe air agus fóirionn builg an daorghalair
Nó gaibh fugo Demonum
an bhiothnuadh, bruith ar fhíon nó ar lionn nó fós ar uisge, ól agus glanfaidh an fhuil leith astig dona cuisleanna agus osglann dúnta ae agus sgamh agus togharman an fhuil mhacláin
Púdar na luibhesi chuir ansna cneadhaibh flanna agus tíorman iad gan fuireach, agus as uime deirthear fugo demonum ris an luibh seo, do bhrígh go ruaigionn sí na deamhain ón té iomchurus í
Agus biadh buadh an uirghill ar an té aige á mbiadh sí 'na láimh, agus biadh grádh ag an té chidhfig ad láimh í dhuit
Nó cogal agus coinniol Mhuire do bhruith ar fhíon agus tumthar cadás ann agus cuir san tímthireacht e agus fóirionn flux emórídis
Nó gaibh cogal agus déin púdar dhe, caith maille re mil agus fóirionn gach uile phian annsna hinneadha
Nó ceirín de phúdar na luibhe so agus súgh urmont do chuir ar an imliocán agus marbhann gach uile phiast bhias ionnta
Mar an ccéadna púdar cogail agus súgh carnáin caisil do chuir bog ansna cluasaibh agus marbhaidh gach uile phiast bhias ionnta
Nó cogal agus a shíol as imchuibhe chuim an leighis, a bhruith ar fhíon agus fóghnann dúnta ae agus sgamh agus seilíghe agus strangoria agus desinteria agus coilice agus teinnios an ghoile re a n'ól
Nó púdar cogail do chuir a mbiadhaibh agus do ghnídh an céadna
Nó giolcach, as mór fhóghnas anaigh na fola macláin
Agus fothargan do dhéanamh don luibh so agus a dheatach do léigin fán maclán agus fóirionn
Púdar síol na luibhesi chomaisg maille súgh cruach Phattruig agus a thabhairt amhuil pisarium agus coisgionn flux na fola macláin
Meilísa
an t-airgiod luachra, agus as maith a úr 's a chríon, agus béiridh a bhrígh bliaghain ann, agus a bhruith ar fhíon agus a thabhairt dá ól agus togharman an fhuil mhacláin, a dheatach léigion fán mnaoi agus glanaidh an maclán
Gaibh a shíol agus a phréamh agus bruith ar fhíon agus is maith ar táimh an chroidhe re n-abair singcopis do ghnídhthar ó fhuacht
Pireadha a ccathamh a ndiaigh na coda agus fóirionn an dílea agus a chathamh roimh an ccuid agus fóirionn flux na broinne
Nó pireadha do bhrise agus a bhruith ar uisge fearthanna agus chuir na cheirín ar bhéal an ghoile agus fóirionn flux agus coilicidh
An cheirín chéadna a chuir ar an imliocán agus fóirionn nó coisgionn flux na broinne
Nó gaibh burneata
an lus créidhe agus as mór comhfhortuigheas teinnios an éadain agus nímhneachas leanna
Item, gaibh lus créidhe agus bárr camamail agus muadhonn agus finéal dearg, duille dairinn agus bláth roisdearg
Bristear agus brúightear ar im nuadh agus beagán d'ola ráibe agus fáisgthear trí éadach lín agus cuirtear a soitheach, cumhdaig, agus a cimilt don éadan agus do na háirgibh agus togharman an codla agus fóirionn teinnios an chinn agus as maith ar flux na broinne
Nó lán doruinn don luibhsi agus préamh cruach Pattraig agus stoinnsi crainn agus sithraic
gné don dubhchosaigh, creamh na muice fiadh, dubhchos úr, a mbruith ar uisge fearthanna agus a sile go maith agus a súgh sin do chomaisg tré bhainne agus a bhruith le hiarann dearg, ól agus fóirionn flux desinteria le hé ól le luighe agus re héirghe
Nó creamh muice fiadh do bhruith ar fhíon nó ar lionn go ceann dá fhithchid lá, ól agus fóirionn galar na n-árann agus an leasa agus fóirionn an galar baoi
42 Ar an Mola Maol
Gaibh gaisín coille agus bruith ar fhíon agus ionnarban iomarcracha leanna ruadh
Itim, adeir Aurilus an luibh so chimilt ar fhíon nó ar uisge agus fóirionn fear na hinidhion, nó bean aigeá mbeadh mola maol, agus a hól go ceann IX lá
Nó gaibh eighneán talmhan agus atá togharma an fhuail ann agus na fola macláin mar an ccéadna
Gaibh eighneán talmhan agus cluaisliaith, cothrom díobh, bruith ar fíon agus tabhair mar dhig don mhnaoi agus sgaoilean an mola maol
43 Do Mhnáibh bhias ag Cailleamhaint a Leanabh nó dá mBreith marbh
Gaibh an croibhdhearg, luibh na bhfear mbeag, luibh Eóin Baiste, luibh na seacht ngábha agus an tseamair Mhuire
Bruith a bhfíoruisge don mhnaoi thruim re hól sul a ccuirfidh an chlann di, cuid de do ól agus an chuid eile do chongbháil go ttigeadh an leanbh agus a nígh leis agus fóirionn
Bárr menta bhruith ar finéigre agus a chuir mar cheirín um na hárannaibh agus glanidh an maclán agus fóirionn builg an daorghalair
44 Ar Meilltheóireacht Daoine
Gaibh coinnioll Mhuire Gaibh cluaisliaith seamair Mhuire oghrach bhallach cobhair Mhuire muadhonn míoghnán Mhuire plúirín siongán dréimire Mhuire goirmín searc dearna Mhuire croch an uisge gaibh an luibh ortha gaibh sail chuach luibh Eóin Baiste mismín dearg luibh na seacht ngábha taithfhéidhlion luibh na bhfear mbeag fothram lus créidhe lus mór crobh dearg sgeamh chrainn agus leith-bhlathach
Buin iad uile mar dlíghthear agus bruith ar uisge fíorthiobrait
Ná léig aon bhraon do dhorta dhe agus ná léig ar an ttalamh é go n-ólfaidh an t-othar san iomláine é agus fóirionn, agus abair paidreacha ar bhuaint gach aon luibhe dhíobh agus ná cathach amach a sheile déis na díghe ól do
Nó gaibh an bhiothnuadh
árdluibh an chnuic, agus atá ainm eile uirthe
luibh bhainríoghan na bruidhne, agus fós goirthear tréanluibh dhí
Bain mar dlíghthear agus beirbh ar uisge, ól agus fóirionn, agus a léaghthóir, bíodh a fhios agad go bhfuil sórt meillthóireacht ann agus nach beirid na chúig luibhne fichead úd greidhim ar a leighios agus gurab í an tréanluibh dfóirionn na haonar gan chongnamh aon luibhe eile; gidheadh as amhula as neamhchonntabharthaighe a buaint
cat nó madra dfághail agus snáithín righin a cheangal dá chois agus a thabhairt timchioll préime na luibhe agus bainfidh mar sin í, óir atá sé toirmaisgthe ar dhaoinibh a buaint chum na hócáide so agus as iomdha buadh eile ar an luibh seo
Agus do gheobhair leabhar Eoin na meilltheóireachta ag folio don leabhar so
Agus más mian leat a leighios bíodh an tréanluibh ar iomchar agad agus ní baoghal dhuit féin, agus bíodh an tisbeánadh do rin ár Slánaghthóir do St
Elizabeth ar iomchur agad agus fós an ortha bheannaighthe do fríoth sgríobhtha ar thuama na baintiagharnan Muire, mail1e ris an leabhrán dár ba ainim nó dár ba tosach Deus in adjutorum meum intendo, etc
N
- Abair na paidreacha atá ris an ttisbeánadh uair san ló go ceann chúig mbliaghna déag ar do dhá ghlúin a n-onóir do Dia uile chómhachtach agus do chúig créachta CHRIOST, agus saorfar ó phiantaibh Ifrinn tu, agus as iomdha buadh eile ar an ttisbeána so
Nó fós do chonnarc meillteoireacht dá leighios le luibh na bhfear mbeag, luibh Eoin Baiste, an luibh ortha, luibh na seacht ngábhadh agus an luscréidhe do bhruith ar fhíoruisge agus a n-ól mar dlíghthear
Nó do mhéar do thuma naoi n-uaire sa mhaighistir agus léigion di sile a leathphiúnt fíoruisge agus naoi mblúire beaga do chac bán ceirce do chuir ann agus an deichmheadh blúire do chathamh uait
Annsin a sgaga tríd an mbeannacha doruis a n-árthrach eile agus an sup san do chathamh a ccuinnimh na gaoithe do dhruim an tíghe agus so dh'ól agus fóirionn más fíor
Agus dul gus mac mic gabha agus suc is colltar dfághail déanta uaidh, a ccuir fá na bhráighid agus luadh naoi bpinninne do mhin choirce thabhairt ar son Dé agus re hanam an té bhí ag déanamh a dhíoghbhála nó ris an anam is mó bhí ag fulang pianta purgadóra agus fóirionn más fíor
45 Ar Mheille Ba nó do Bhuaibh ar a mBeadh Mille
Gaibh an goirmín searc, plúirín siongán, luibh na seacht ngabha, an lus créidhe, an tslaitín ortha, an beithniúr cosanta, an mismín dearg, an tseamair Mhuire agus an chrobhdhearg, a mbruith ar uisge agus an meid den talamh bhias fá chois deire na bó as goire don mhnaoi dá chrúgh chuir leó agus leithphiúnt nó lán adhairce dhe so
chongbháil ris an mbuin trí huaire, a húgh do nígh re cuid de agus an chuid eile de do chathamh siar uirthe go léir agus fóirionn na ba bhias meillte
Cuir an mismín dearg agus an leithbhlathach fé árthach an uachtair agus cuir na naoi luibhne úd adubhramar os cionn doruis an tígh a mbiaig an bainne astigh ar an bport fhalla agus bíodh uisge glan astig a ttig an bhainne gach aon oidhche, agus fóirionn
Nó má bhíonn ím bán agad, gaibh dearg an ime brúighte ar bhraon leamhnochta, cuir sa chuiginn agus beidh an t-im dearg, breagh
Ar an ccuiginn do bhiadh ag dul a bhfad gan teacht gaibh trí phlannda den athair talmhan agus trí phlannda beaga don tslánlus, suaith ar bhraon uisge coisrigthe, cuir sa mheidir agus tiocfaidh an t-ím tar ais
46 Ar an cCrithir Fhola
Gaibh bainne na bó agus léig trí braoin dfuil a heiriobaill sile anuas ann
Cuir gráinne salainn ann
Iar sin cuir trí braoin don uisge coisrigthe ann
Coiméad sin ris an mbuin go n-ólfadh si gach aon bhraon de
iar sin gaibh naoi n-áirimh don tslánlus agus caith an deachmhadh háiriomh uait
Déin trí chuid do na naoi n-áirimh agus bíodh trí háirimh ionn gach cuid díobh agus léigionn don bhuin leathróidín díobh so do shlogadh sa cheann ar feadh trí cceann mar atá ar maidin anéidh, araoir agus ar maidin aniugh, agus fóirionn do bhuaibh aigeá mbiadh mún fola nó bainne dearg; agus cros don tarra chuir ar an éadan agus ar leaba an dubháin aca
47 Chuim Brise ar Othras nó ar Adhbar Cruaidh
Goid an ursal mar so annocht agus cuir a bhfollach í a gan fhios d'aon neach san tig agus ar maidin bain fíoghar na croise trí huaire ar an áit teinn, leis an ursail agus brisidh air go luath
48 Ar an nGreidhim
Coirce chuir a máilín agus salann do chuir tríd
An coirce do bheith teith go maith agus a chuir leis an ngreidhim agus fóirionn
49 Chuim Noscóidí Cruadha do Leighios
Oinniún do rósta ar sméaróidí dearga, cuir leis na nuscóidí cruadha
Aibigheann agus brisionn iad
Nó plúr mín le gealcán oimh, mil agus beagán safron, tarnann agus íocan nuscóidí taraingeann agus leighionn nuscóidé agus otráisti i leanbhuidhe agus i ndaoine crionna agus as fearr plúr seagail chuim tairngthe ná plúr cruinneachta
Préamh na corchopóige do bhruith ar bhlonaig mhuice agus aibíghionn agus brisionn nuscóidí
Figíneadha agus ros lín do bhruith ar ola agus fóirionn
bogann agus aibighionn nuscóidí gan fuireach
Nó an nóinín agus bárr poibiuir ghil agus duille mighaigi, bristear na neithe so agus comuisgthear agus friothbhuailtear iad go cómhachtach agus a mbruith ar bhlunaig mhuice agus cuirthear arna nuscóidibh cruadha agus fóirionn
An gallfhóthadán eidir bhun agus barr do bhrise agus a chuir leó agus íocann
An buadhfothlán agus súgh tineagail friothbhuailtear iad ceirín don sgaibias agus do ghealcán oimh, chuir ar na nuscóidibh re n-abair aintraix agus fóirionn
50 Ar léathuisge
Aicíd nó Galar bhíos ar Chaoiribh
Lus míghde do bhrúigh agus d'ásgadh agus a shúgh do thabhairt don chaoirigh ar a mbiadh léithuisge le hól agus fóirionn
Nó an luibh chéadna do shuatha ar bhraon fíoruisge ól don chaoirigh agus fóirionn
Do réir an tsean-fhocail seo Ní truadh bean gan caoire 'S lus míde ar na bántaibh
51 Ar an nGreidhim
Grean na habhann chuir leis an ngreidhim agus fóirionn, nó an chriadh bhíos fán sgeith ghil
Nó éadach olladh chuir teith, ar na thuma a nuisge fhiuchda, ris agus fóirion
52 Ar an bhFiabhras
Luibh Eóin Baiste agus luibh na seacht ngábha a chuir a ndig fir an fhiabhruis, aothóig air agus ní aithiompóig air
Agus tá ortha ar an bhfiabhras so agus do gheobhair ortha an fhiabhrais seatrain ag folio - don leabhar so leamhadh bhaoi do bheirbhe agus a súgh do chuir san maclán agus glanaidh ó na shalachar é agus fortachtuighion a theinnios
Súgh uineamhuin agus bainne cíodh léigionn san ccluais agus fóirionn gach teinnios bhias innte
Nóinín do bhrise agus uisge gabhthar a mbualthach bó 'na chómhnuighe chuir tríd, a chuir ar na faithnídhibh agus fóirionn
Binit míl muighe do chathamh an treas lá déis na fola macláin agus togharman an torchus gan fuireach agus mná iortorcais glanaidh an maclán flannach
Fuil míl do chimilt ar charbad na leanabh agus fásaid a bhfiacla gan teinnios dóibh agus ím do chimilt do charball na leanabh agus do bheir ortha a bhfiacla dfás dóibh
Ní truadh bean gan leanbh 'Sa lus créidhe trí thalamh
Gaibh cheithre crúgh fíorasail agus dein dhá leath do gach crúgh dhíobh
Cuir leathchrúgh díobh ar an ttairsicc agus leathchrúgh dhíobh ar an bhfuinneoig agus mar sin leathchrúgh ar gach doras agus fuinneoig dá mbia ar an ttigh agus nochan ttiocfaidh síoghbhradha ná deamhan aedhir asteach tarsa
Cuir sgeamh crainn a bpróca agus dá chárt fíoruisge uirthe
Cúmhdaicc a ccás ná faghaidh gaoth ná grian go ceann ceithre n-uaire fithchiod, óladh an t-othar agus fóirionn don bhuighion ar a mbiaidh meilltheóireacht na ccnámh nó mar sin
Sílim gur maith oghrach bhallach do bhruith ar shean-fhual agus a chuir amhuil ceirín ar bhuala ó síoghbhraidhe óir do chonnarc bean nar camadh a béal agus nar hiompuigheadh siar ar a cluais agus as é dfóir í
naoi bplannda don oghraicc bhallaidh do bhruith ar dhá chárt don mhaighistir agus a beirbhe go cárt a chuir le na giall amhuil ceirín agus dfóir
N
- Tuigeadh le daoinibh gur mar gheall ar luibh mheilltheóireachta éigin do thaisbeánt nó do bhuaint gurab eadh buaileadh í
a Guth maith do dhéanamh agat
Gaibh dréimire Muire agus suaith nó beirbh ar phiúnt fíoruisge, ól go ceann cheithre maidinniocha ar céadlongan agus biaidh guth maith binn suairc agad dá éis
b Chuim na feicfidh aonduine tu
Gaibh c , mairbh é agus sgoilt air, cuir trí ghráinne pdlnccrsc asteach ann, cuir mar sin a ttalamh é agus cúmhdaicc an chriadh air
Tair i ccionn mí agus gibé aca sin gráinne as a mbiaidh píoc ag síne anonn fán dá cheann eile é sin do thógbháil, a chuir ad bhéal agus an feadh biadh ad bhéal ní fheicfeadh neach eile ar bith thú, más fíor
c Chuim daoine chuir a rinnce
Gaibh maide sailighe, déin ceathairbheannach é ar luigh an dísle ach bíodh timchioll sé horla ar faid ann, sgríbh na chúig focail seo air mar atá: sator arepo tenet opera rotas, cuir ar an bhfárdorus ar a ttaobh astig agus rincfidh gach n-aon dá mbeidh astigh annsa tig sin más fíor
53 Ortha an Leona
Do chuaidh Críost ar an ccreig, do leonadh cos eich, chuir Sé fuil re fuil, feoil re feoil, cnámh re cnámh, mar shlánuigh sé sin go slánuighidh sé seo
Amen
54 Chuim Cídh Theinn do Leighios nó Briseadh air
Blonag mhuice, plúr céirbheach, gealcán oimh ceirce, agus a mbruith ar lionn láidir agus ceirín do chuir leis agus fóirionn
55 Chuim Teinnios Croidhe do Leighios
Gaibh drúichtín beag bán agus ith gach maidin ar feadh naoi maidionacha agus fóirionn
Uisge rósaoil d'ól ar theinnios droma agus ibhil, running of the reins, fóireann, agus Sassafras agus Liquorice Stick d'ól na dhiaig sin chuim na fola ghlana agus fóirionn siad so don lucht gá mbiadh a ccuid fola na huisge a rith cois cnámha
Leamhadh-bhaoi, hoarhound, meacain aille agus an t-athair lusa d'ól agus fóirionn cúmhangrach croidhe agus cléibh maille duilleoga an spuingc, sáiste cnuic, orgánus, lochall agus an caisearbhán, etc
Gráinne salainn, gráinne minc coirce, braon uisge coisrigthe agus trí pínt uachtair, iad so uile do chuir a ccrúsga mar so
asdoidhche Dia Satharuinn agus a ccúmhdach go maith
an crúsga do stopa, agus annsin ar maidin roimh éirghe gréine cuiginnín do dhéanamh de sin agus, ar mbeith a n-im do, a chimilt do gach aon órlach agus ball don tí ar a mbeadh meille nó cuiriúghadh agus fóirionn más fíor
Ní fheadar, Dia eidir sínn 'sa t-olc
A dhearbráithreacha bíodh a fhios agaibh go bhfuilid mairgeadha síorruidhe agus buanchaoineadh le leanamhuin pleisiúir an tsaoghailsi; óir ní féidir le haon duine luthghárughadh san tsaoghal so agus san tsaoghal eile, agus dá réir sin atá sé riachtanach ag an té shealbhóig ceann aco an ceann eile chailleamhuin
Más mian leat lúthghárughadh annso biodh a fhios agad go ndíbreóchar tú ód thír dhúthchais
ó fhlaitheamhnas
Gidheadh má ghoileann tú annso goirfear agus áireochar annso féin tú amhuil aon d'áitighthóireadhaibh na bhFlaitheas
St
Augustin, Ser
11
adfra
Agus adubhairt ar tTighearna féin - is beanaighthe lucht an dóláis óir gheobhaid compórd
sásamh agus pléasúr
Cuimhníghean an t-eagnuidheach a ccómhnuidhe ar an saoghal atá le teacht, noch sheolas é ar an láimh ndeis agus esion noch atá an amadán, ní chuímhnigheann ach an ain sir atá láirtheach noch atá curtha ar an ttaobh eile
S
Jerom
56 Do Leanbh do ghlacfadh Bíog nó Spang Meilltheóireacht trí na Chodla
Bain de anuas a léine agus srutháil sa mháighistir
Tóg leat í iar sin go habainn teórann agus tabhair trí huaire a ccuinnimh an tsrotha í a n-ainm na Tríonóide agus fógair a chuid uilc agus urchóide le fána na habhann agus tabhair leat iar sin í bog fliuch mar biadh sí agus cuir ar chathaoir ar aighidh na tinne amach í, faigh sup don bheanachadh doruis
suipín don díon ós an bhfárdorus agus a leithéid ar an ttaobh eile do thig agus las an dá shup so leis an léine agus buail uime suas í
Curthar a n-ucht a mháthar é agus má thuiteann a chodla air fóirionn
Nó glac don mhuadhonn dfághail agus a leath do bhruith ar mheidheag, a thabhairt le n'ól do, agus an leath eile dfuath ionna chuid éadaicc, agus fóirionn, le é nígh a nuisge trí tteórann; agus suc is colltar dfághail déanta do ó mhac mic gobha agus a gcuir fa na bhráighid
An lus mór 's an fothrom do bhuaint eidir dhá fhéil St
Seáin agus a mbruith ar uisge trí tteorann, a ccuir suas a mbuittéal agus a ccumhdach go mbiadh uacaid agat leo agus fóirionn sórt meilltheóireachta bhíonn ann, etc
57 Chuim na Fola ghlana ó Scuirbhí, etc
Gaibh únsa nitre agus únsa brimstone
Cuir ar dhá chárt fíoruisge iad
an t-únsa brimstone ar chárt fíoruisge a mbuidéal leis féin agus an t-únsa nitre ar chárt eile a mbuidéal leis féin mar an ccéadna
Oladh an t-othar leath-chnagaire don brimstone re lúighe dho agus leath-chnagaire don nitre le héirghe ar maidin agus ná cathadh aon rud an feadh bhiaidh dá n-ól acht min choirce beirbhthe ar bhainne ghéar nó ar bhláithig
Nó préamha na ccopóg agus préamha na liodán liosda do chuir a ccrúsga agus uisge fiuchda ortha, cúmhdaicc go ceann cheithre n-uaire fithchiod agus fóirionn
Luibh lathaighe do shuatha ar mheighidh nó ar fhuiscídh d'ól go ceann trí maidionacha nó re laoighe agus re héirghe ar feadh trí lá, agus fóirionn gairbhéal
Naoi snáithín síoda dhuibh dfághail agus tairnge crúgh gan iarraidh, a ttabhairt aniar tar chom na mná san túisge a mhothóig sí anam san leanbh na broinn agus a ccoimead mar sin agus gan Aifrionn aon Dómhnaigh do léigeann tháirse go gcuirfidh an leanbh di, agus fóirionn do mhnáibh bhias ag breith leanabh marbh, más fíor
58 Bó ag a mbiadh Fuil a teacht nó dá crúgha as a Sine
Gaibh licín ghlas agus bain fíghior na croise uirthe sul a ttógfair don talamh í
Ar sin bain fíghior na croise ar sine na bó leis an ttaobh do bhí ar an ttalamh don chloich trí huaire agus a cuir san áit a raibh ar an modh ccéadna, agus fóirionn
Nó sreabh do chrúgh as an sine teinn ar bhlúire de bhualthach na bó agus sin do chimilt dá húgh agus don tsine teinn agus fóirion, nó an bhean chrúighte do chimilt an taobh astig d'íochtar a cóta
fíoghar na cruise do bhuaint leis uirthe trí huaire, agus fóirionn
59 Chuim Othoruis do chuir ar cCúl
Lus mór do bhrúigh go maith agus salann ruadh do bhrise go mín agus a ccumaisg maille blonag mhuice agus re bran cruinneachta trí chéile
Ceirín nó trí ceiríne de sin chuir leis an áit teinn agus fóirionn
Nó dá ttuigfidhe dhuit gur saoighead nó poc ó shíobhradha é, trí ceirín don lusmór agus a ghléas mar so
an lus mór do bhrúgha agus trí bhlúire do chac bán ceirce agus trí bhlúire don tsúgha agus trí braoin don mháighistir do chuir tríd agus trí cheirín de do chuir mar sin ris an otharus agus fóirionn maille trí cheirín eile don fhothrom agus a ghléas mar an ccéadna
Bainfid an phian agus nimh na saoighead as bíodh gurbh urachur meillthe féin é
60 Chuim íbhil Reatha leighios
Gaibh an tobar baistidhe
an chneadh do nígh trí huaire ris an uisge bhias ag baiste an leinbh agus fóirionn, más fíor
Nó an t-uisge do bhiadh ag nígh an chéad leinibh lánamhan óige - ach gur mhac - eidir a bhreith 's a bhaiste
an t-uisge do níghfeadh é gan stad déis teacht ar an saoghal do, agus an chneadh do nígh leis mar adubhart trí maidineacha agus trí neóin agus fóirionn
Tá ortha ar an Evil so
61 Do Bhuaibh ar a mbiadh Conach
Ocht cáirt fuail do bhruith go maith a ccrocán, piúnt mádair chuir dá bhruith ris an bhfual
A mheasga trí chéile
An tan do bhiadh sé bruithte cárt do thara ghlan do chuir na cceann agus a mheasgadh leo, púnt ailíme chuir brúighte na cceann agus a mheasgadh go maith
Air sin chúig phaidreacha, chúig Abhé agus Cré do rádh do Dhia agus do bhan-naomh lusra na bhfear mbeag, a brise agus a cuir leo
Lán adhairce dhe seo do thabhairt do gach buin díobh, piúnt don tara ghlan do bheith agad agus slisne beag dfághail agus cros don tara sin chuir ar a n-áranaibh deasa, ar a ccoingcínidhe agus ar a ccarbuil uachtaracha agus fóirionn iad
62 Do Bhuaibh ar a mbiadh Gallar Camm
Lus mór, an mhuadhonn agus an mismín Muire shuathadh ar bhraon fíoruisge, a thabhairt re hól dóibh agus fóirionn
63 Do bhuin bhiadh a sile a Cuid Bainne
Cárt do thosach céad mhaothaile bó óige ar an ccead ghamhain agus cnagaire do shúgh na mine mire, a ccimilt dá húgha agus dá sinídh agus fóirionn ba ar a mbiadh muthúghadh nó meille cnuic
Atá a leighios aig folio 40 don leabhar so agus fós ortha an mhothaighthe ag folio 52
Príomh-shruth Éireann is iomlán innsidhe áille Breatan na sár-phrionnsaidhe, Seanainn oileánach na ngeal-tonn, na loch, na liús, na mbreac 's na n-asgann, Na mbradán tar-gheal glunrach, na mbriandaidhe dubha dronnach druimneach, na bpéarsaidhe colgacha craosach, 's na mbodach ruadh, iasg uaigneach díomsach
Na róistidhe lannach ruadh 'gus donna na gcíor fionn-bhána i mbráigh' a tonna; bídh sgadáin fuar-uisge modh-thanaidhe faoi seach le fagháil i mír dá gaistidhe, 'S an portán Spáinneach crúbach ingneach, altach rinneach gruama neimhneach, 'tá i measg na gcloch 's gach glais dá shimplidhe dhá mbíonn gan torsa a' triall dá hionnsaighe
The source of the Shannon 'S i bhfearann Chonnacht, úir na gcaisleán, i gCuntae Liatrom' fhliuch na lochán tá ceann-tobar na Sionna tréine, i dtír ársa Uí Ruairc, rí uasal Bréifne
I ngruadh shléibhte Dubhbaile na sruthán tá Lag a' Choire i bhfoirm locháin; cia 's cumhang a bhéal, tá sé chomh domhain fá dhó go tóin le meóin Loch Feabhail, An loch is doimhne i nÉirinn uile, mar dheimhnigheas snámhaidhe sáimh budh file, do thásdáil locha 's aibhne an oileáin, ó loch go loch 's ó shruth go sruthán
Tá dhá ainm choitcheann' eile ar lochán bhéal-chumhang Laig a' Choire: Fuarán Uí Ruairc is Lag Bhuin Sionna, mar is é an Lag céadna tús a tuile
Deimhnighidh seanóiridhe na tíre gurab uime goireadh Lag a' Choire ar dtús do lochán phríomh-bhuin Sionna, nach farsaing plás 's is láidir tuile: Cheann go bhfacaidh fear budh snámhaidhe, a chuaidh san bpoll i n-aimsir samhraidh, soitheach mór i bhfíoghar 's i bhfoirm coire ar fhíor-íochtar a ghrinnill, Is beitheach dubh budh mhó ná capall 'na lúba, feacthaí filltí timcheall astuigh san gcoire ghlunrach thoirtiúil i ngné do chriothnógh' duine meisniúil
Más fíor nó bréag an sgéal a chanaim, a bhríogh mar chuala ar chách ní cheilim, 's gach aon nach nglacfadh an cás i bhfírinn, ní locht a mhío-shásdacht sa sgríbhinn
As Loch a' Lagáin fhíor-fhuair dhomhain na dtéarmaidhe d'áirigh, sruthuighidh abhainn i n-aga sheacht míle fríd gach achrann go sroichidh an ceann ó dtuaidh do Loch Aillionn
Ó Lag a' Choire go Loch Aillionn tá dhá ainm ar an abhainn: Toiseach Sionna a
rian 's a' Dáimhré, i n-aimsir tuile ag méadú dainnséir, Ó líon na ngaistidhe is tuaimneach tuitim as gleannta dubh-chuirp Shléibhe an Iarainn, an Dá Ailt Déag is cuilgnighe, is ain-teann, a' triall le foir-neart faoi n-a tuairim
An Abhainn Bhuidhe ó Bhaile na gCléireach, is Duibheachair na ngeal-tonn taosgach, go bun Loch Aillionn is dian a ndeifir mar chomhluadar don tSeanainn íochtair
Súd mar thionnsgnas mór-shruth aoibhinn na Sionna finne is maise ar Éirinn, fríd chuim thrí gcúige is líon deich gcuntae, níl teacht 'na haghaidh i slighe dhá aimhréidhe
Tá a sruth chomh ciúin 's é ar siubhal i gcomhnaidhe i modh nach n-aithneóghadh triath ná deóraidh cia hacu ó dheas nó ó thuaidh 'tá a himtheacht, go sroichidh áth mar mhír dhá mórdhacht
Ó cheann go bárr ní lugha ná tuairim dhá chéad glais is gaisde domhain ag triall mar thionóntaidhe dhá hionnsaighe, ní is biseach sgéimhe ar líon a hinnsidhe
Amhail na pótairidhe i n-am misge, nach gcuireann suim an dadaí thaisge, go mbíonn a n-árus cráití craití, gan earradh tighe, gan dídean falaigh
Mar an gcéadna dá lán gaisdidhe, i n-aimsir geimhridh bhíos gan fhaillídh, ag tabhairt a dtacrann suas don tSeanainn, 's iad féin sa tsamhradh súightí teirim
'S mar uimhir mhór do dh'fhíor-lucht saidhbhris a ghlacas tabhartais ó dhaoine ainnis', ní chuirfidh an geal-tsruth suas don tsilteán, tráth bhíos a' tuile a' múchadh a hoileán
The antiquity of the Shannon Trí chéad bliadhain tair éis na Díleann, mar dheimhnigheas stair i gclódh 's i sgríbhinn, ghabh Partholán tréan mac Seartha fearann le míle pearsa i nInnis Éireann
Ní raibh níos mó ná líon naoi n-abhann i n-iomlán triúcha áille an fhearainn ar dteacht don chumplaidh ársa adeirim, asteach gan teagmháil laoch le harm
Deimhnighidh ughdair eile i ngairm nach raibh níos mó ná líon shé n-abhann i gcorp an oileáin fhéarmhair chraobhaigh ar dtíacht asteach don chumplaidh bhaolaigh
Tugadh cách faoi-dear go léir-ghrinn gurbh í príomh-shruth na sé n-abhann ársa an tSeanainn, 's gurbh í a gairm 's a hainm "Limní", an tan adeirim, Ó luime a huisge thair an iomlán, 's níor éirigh sruth ó shoin san oileán dhá ghlunraighe tásg i ngné níos tanaidhe, 's níos gile i ngné ná a gaise i gcomhnaidhe
'S ó ghairm arsa a gaise cinntí do thionnsgain cathair láidir Luimnigh, a hainm gnáis, cia is fada Seanainn mar théarma nuadh ar an abhainn álainn
Etymology of "Seanainn" Is mian liom gluasacht ghrinn is dearbhadh a thabhairt i réim nach réidh le mearughadh ar bhríogh an dá fhocal théid i gcumann i dteannta a chéile chanas "Seanainn": Is ionann "sean" is "aois" nó "ársaidheacht" i dtéarmaidhe glan-Ghaoidheilge agus filidheacht; is aon bhríogh i n-éifeacht "áinn" is "ciorcaill" tugadh cách faoi-dear na focail
"Sean" is "áinn" a chur le chéile i dteangaidh fhíor-eólach na Gaoidhelge, ghní an dá fhocal, gan ás achrainn, soiléir do gach léightheóir "Seanainn"
Deimhnighidh an tásdáil gurab í an tSeanainn a' sruth is sine i n-oileán Éireann, 's nár ghlic a tuisme chuir i gcrunthuidhe, an cás le bheith soiléir i gcomhnaidhe
Anois ó thugas gluasacht léir-ghrinn ar bhríogh an dá ghotha chanas "Seanainn", leanfaidh a réim is mír dhá tuairisg, gníomh nár chóir a dhéanamh dioraisg
Dhá gháibhthighe a sgéimh is aedhear a srotha, ó bhun go barr 's i lár a brotha, ní bhfuil dá spéis i n-anam duine acht oiread lé fear éithigh nó feille
Drowning accident at Ballyleague in 1703 Is iomdha pearsa dathamhail daonnach do thuisme Connachtach is Muimhneach ní hé amháin Laighnigh - fuair bás obann an iomad áitibh
i lár a geal-tonn, 'S go sonnradhach Bail' Áth Liag na leacán thair gach tír is slighe dhá siubhlann; annamh bliadhain nach mbáitear duine san áit roimh-ráití gidh bí a' fine
A seacht gcéad déag is trí bliadhna an uimhir do dh'aois ar dTighearna, réim gan diamhair, báitheadh seachtmhoghad do dh'aon tsuim sean-lá Fhéil' Brighde annsúd sa tSeanainn
Roimh dhéanamh an droichid suas bhí pantúnn chum gach líon do lucht aistir ionndúil d'iomchur trasna an ghaisde thréanmhair thuaimnigh chorraigh bhograigh théagmhair
Go moch lá an aonaigh báitheadh iomlán a raibh sa bpantúnn acht fíor-bheagán, gan géilleadh do lucht dúithche is ceannais thair na bochdáin éiglidhe ainnis
Mar bhiseach ar gach aoibhneas eile, gan trácht ar lochán Laig a' Choire, tá cúig lochadh is breágh le feiceál 'na haistear 's roinn díobh líontaí dh'oileáin
Mar dhéanfadh an Coimhdhia a céim a dh'árdughadh thair gach sruth 's a maise mhéadughadh, tá líon a loch i bhfad a réime, mórán mílte ó aga a chéile
Is biseach mór ar iasg 's ar uisge a gaise is gnáth ar siubhal gan leisge, an taisge tuile líonas coitcheann gach aimsir geimhridh suim a lochán
Ón loch na chéile i samhradh theirim congbhaidh i dtaisge a gaise i bhfoirm, 's i gcruth lán braoich 's gach slighe nach gcastar forlann cuiléir ina híochtar
Le breathnughadh ar gach slighe do lean sí, gach sliabh, gach móin 's gach cnoc a sgoilt sí, ní bhfuil rádh 'n'aghaidh nach iad na hárda d'ionnsuigh i n-áit a dul ré fána
Ó d'áirigh cheana a slighe 's a foirm ón tobar cinn go hiar Loch Aillionn, leanfaidh as soin a réim go sroichidh cnoc Chinn Léime ar aghaidh Phuint Chiarraighe, Mar a n-íobrann iomlán gach a dtacrann, gan tocht, gan chumhaidh, gan gleó, gan achrann, mar mhéadughadh lóin 's mar bhiseach fairsne, do thonnaibh aibhéiseach na bachna
Lough Allen Is iomdha gaisde, glais is abhainn ó chnuic Thír Thuathail is tuaimneach tuitim asteach sa loch roimh-ráití adeirim, i n-aimsir tuile théid
go hobann
Ní lugh' 'na fhad
ná líon deich míle do shean-tomhas dhiongbhálta na tíre ar fad sa loch ón gceann na chéile, 's i ngar dhá leath i dtrasna a réime
Ní bhfuil a thásg ró-árd do thaobh oileán, gia tá mír dhá n-uimhir folláin fada farsaing craobhach álainn, amhail gach loch i gcéim ar Sheanainn
Tráth bheir sí cuairt a' locha léithe i rian gan tocht ón gceann na chéile, as a' mír ó dheas de i ngar Dhruim Sean-bhó, ag Béal a' tSnámha sruthuighidh i nglan-rógh
I n-achair míle ó cheann a' locha treóruighidh an Airgneach gan torsa as dubh-ailt Bhraidshléibhe go sruth-luath re líon a lóin gan brón dá treisiughadh
'Sí an Airgneach is ómhnach tuitim, 's is éadtrom uisge i n-aimsir theirim, an chéad shruth tásgmhar théid sa tSeanainn i ndiaidh sgaití suas thair bhárr Loch Aillionn
Treóruighidh an tSeanainn thuileach thaosgach fríd iomad calaidh, riasg is corach gan mórán timchill ina líne ó Bhéal a' tSnámha go hUachtar Thíre
The Boyle River Caithfead stad do dh'aistear Sionna go dtugad tuairim ghearr do shiolladh ar abhainn ghlasánach na Búille, do théid san áit se a' treisiughadh tuile
As uachtar Ghoisdealach na silteán, is íochtar Airtigh, úir na gcnocán, cruinnighidh an Bhúill ó iomad sruthán, go bhfaghann do ghairm "Abhainn a' Chrunnáin"
An taobh ó dtuaidh do thriúch Loch Glinne, i ngruaidh na sléibhte méaduighidh a tuile, is gheibh 'na dhiaidh soin d'ainm eile ó dhruing gan eólas, "Abhainn na Luinge"
Treóruighidh as soin gan tocht le fána, go dtéann asteach i Loch Uí Ghára; as a' mír ó dtuaidh dhá uisge sruthuighidh a gaise arís gan leisge
Uadh soin go mainistir arbh aba Donnchach Mór na nduanta Ó Dálaigh, treóruighidh a' gaise i ngairm Búille, gan tocht, gan chlaon, gan aontughadh moille
Ní théann i bhfad as soin go gcastar Loch Cé na n-innsidhe i réim a haisdir, mar a mbíodh Mac Diarmada gan cheilg, triath na Carraige is Mhuigh Luirg
Tráth chuartuigheas fad is doimhne an locha gluaisidh léithe i bhfoirm srotha, go Cnoc a' Bhiocáir gan achrann, mar a ngabhthar bric 's an iomad asgann
Treóruighidh an Bhúill uadh soin gan tseachrán fríd thalta boga is toirte rosán, go dtéann sa tSeanainn aga thrí míle síos ón gCaraidh ag Uachtar Thíre
Ní bhfuil sruth dhá gháibhthighe gairm ó bhun go bárr a' dul sa tSeanainn is deallraighe aedhear is céim 's gach cois-slighe ná an Bhúill fríd sgéimh na réime ghabhas sí
Carrick-on-Shannon Tráth bheir a' tSeanainn iasgmhar fharsaing sruth na Búille léith 'na hasgaill, leathnuighidh a braoich 's gach slighe go gáibhtheach 'na triall don Charaidh fríd gach fásach
As soin don bhaile ar chuir an chéad rí Séamus Shacson daingean is ballaidhe, congbhaidh a sgéimh 's a méad i gcomhthrom, gan léim, gan preab, gan imtheacht obann
Le forradh fuinndeméad is ballaidhe an daingin a d'áirigh, i dtábhacht iompuighidh soir ó dheas go Baile Shéarluis, gan dul amudha ná easbhaidh teagaisg
I mBaile Shéarluis is gearr a faillídh go dtéann go Druim-ar-Snámh na mbeilidhe, áit a dtionnsgnann a triall go díreach, don áird ó dheas gan tnúth le fuireach
Lough Derg and Lough Bofin Is gearr ó Dhruim-ar-Snámh go sgarann líon a gaise ar chéibh na bhfearann; i bhfad chúig míle gheibh do ghairm i n'íochtar Loch Bó finne dh'ainm
Tá eang do thalamh ritheas tamall asteach sa loch ó bhraoch go grinneall; a bhfuil síos don loch ó asgaill chéadna, is de gorthar coitcheann Loch Bó Finne
A bhfuil don loch ón eing go sroichidh a chuid uisge fearann féagach Rúsgaighe, is don mhír so don loch thréan gan cealg do ghoireas ughdair Loch Bó Dearg
Níorbh fhiú a áireamh a bhfuil do theóra eidir a' dá loch le cóire, cia tá ainm gnáthais is gairm ar leith ag gach mír don roinn so Sheanainn
Eidir Drumad, iar Fíotharnach is Tír Uí Bhriúin, dúithche ársa Beirneach, ghní na locha gné gan dórainn gach am sa mbliadhain is soiléardha teórainn
Tá i n-áitibh i ngar do dh'ag' thrí míle ar leithead iomlán ina líne, is uimhir áiridhe d'innsidhe deasa fá fhalach tom i dtrom a gaise
I Loch Bó Dearg is gáibhtheach foirm tá oileán tásgmhar Innis Muilinn, ar a raibh muileann gaoithe géagach álainn tráth bhí Brian Bóraimhe 'n' áird-rí Éireann
Tá dhá ghaise ag triall le tutáil go Loch Bó Dearg is breágha le feiceál, ceann gach taobh do thriúcha glasa a bhroth is féarmhar talta taise
The Eslin River As lochán diongbhálta i ngar do Liatruim, a' taobh ó dheas do Shliabh an Iarainn, sruthuighidh an Éislinn fríd gach móinín, gan tocht 'na triall go dtig go Leachaoin
Uadh soin go Cabhán Chlann Mhig Raghnaill, 's ón áit roimh-ráití go Loch Éirill, go Gart na Leamh 's go bórd Chluain Fionnáin, fríd gach currach, bogach is rosán
Tráth thig le teann go Corra Sgabhthaidh, taobh thoir do Dhrumad tá a sgéimh basgthaí, fríd fhorlann carraigeacha glasa, 'tá i n-achair míle i líne a leabtha
Chum Áth an Dá Ghuth 's go muilte Dhrumad, tír ársa sean-laoch, sgaraidh iomad a huisge 'na dhá mhír gan fearg, go dtéann fá seach i Loch Bó Dearg
The Sramoge River I dtaobh Chuntae chaithréimeach Ros Comáin do Loch Bó Dearg, iomdha sruthán is gaise toirtiúil iasgmhar domhain, a bhíos a' triall le mian go habhainn Chaisil an Fhóid is Bhéal Áth' Maille, gaisdidhe is gáibhtheach i n-am tuile, théid faoi leith i Loch a' Logáin, gan tocht, gan toirmeasg, gan tseachrán
Treóruighidh a n-uisge as soin go himeall thriúch na Leamhaighe 's ghruadh Chluain Grinnill , mar a nglacann mórán gaisdidhe eile ón taobh ó dtuaidh do mhéadughadh tuile
Eidir uachtar Uí Bhriúin Sionna is iar Shléibh' Báin na ngaistidhe teanna, ag Áth na dTuath téidh líon gan mairg i n-aon tsruth thréan i Loch Bó Dearg
Sin tuairim ghrinn ar fhíoghar 's ar fhoirm na Sionna ó Dhruim-ar-Snámh go fearann luachamhail Rúsgaighe, áit ar líonmhar cairtheacha easgann is gnáth bheith díonmhar
Ó Rúsgaigh i rian go Lag a' Choire, dhá ngorthar coitcheann Toiseach Sionna, is mó ná dhá fhichead míle d'aistear, an aga chéadna i ngné mar tuistear
I bhfearann Chonnachta gan athrughadh ná buain re haon chúige eile i n-áireamh tá sruth na Sionna ó bhun go sroichidh ársaidhe fairsne Dhroichid Rúsgaighe
Budh mír do dh'fhearann fhéarmhar Chonnacht Cuntae an Chláir ar dtús gan bréig-riocht, go dtug Lughaidh Meann do dh'fhine Brianach a réim lé neart fá smacht na Muimhneach
Ag Rúsgaigh clúduighidh mír do dh'fhearann Chuntae an Longphuirt taobh don tSeanainn, is roinn do Chúige Laighean nárbh éiglidhe fir chum feadhma i n-aimsir gnoithidhe
As uachtar Loch Bó Dearg tuairim leith-mhíle síos ó Rúsgaidh i bhfoirm abhna gan torsa treóruighidh an tSeanainn chiúin gan tocht gan chomhnaidhe
Eidir Rúsgaigh is Tearmann Bearaigh, réim nár mheinic búir ná bathlaigh, téidh ceithre haibhne siar sa tSeanainn, a bhias faoi leith anois i dtuairim
The Rinn River An tSioróg, abhainn iasgmhar uisgeamhail as Cuntae Liatrom', tig go meisniúil asteach fríd riasga íochtair Chuntae an Longphuirt, cuntae i n-áitibh sáimh-réidh
Ag Áth Chluain Airt, taobh thíos do bhaile an Leasa Bric, gan iarraidh sádhaile, íobraidh iomlán gach a dtacrann do shruth na Sionna i gcéim gan achrann
The Camlin River An Chaimlinn, abhainn leathan álainn, budh fada a teasd le cur i dtuairim, i n-alt 's i ngné ó bhun go sroichidh baile an Longphuirt is roinn dá cois-slighe
Ón Longphort treóruighidh a' sruth le forraidh Áird Uí Chinnéididh gan mearaighe, an taobh ó dheas don Lios Bhreac congbhaidh a slighe fríd thalta cruaidhe is eanaigh
Ní ghabhann tocht ó mhóin ná ó bhogach, ó eanach réidh, ó choill ná ó churrach, go dtéann fá chuim sa mír don tSeanainn a chumlas dlúith le lúib don Drumainn
The Fallan River Tá abhainn a bhfuil mír dhí domhain, dhá ngoireann cách go coitcheann Fallaing, i gCuntae an Longphuirt théid sa tSeanainn, ag Cluain Dá Ráth na mbád 's na muileann
I n-íochtar Sionna i dTearmann Bearaigh, i n-aga ceathramha mhíle bealaigh, tá riasta coiléir nár ghabh gortughadh ó thuinn, nach féidir le cách a aistriughadh
Budh mío-ródh deimhneach ar lucht taisdil, 's air sheóltóiridhe i n-aimsir theirim, an neamh-dhoimhne chinntí is gnáth san uisge ó líne an ghaise os cionn na sgeilpe
Chum an cháis se a leigheas 's a leasughadh, do rinneadh canáill nuadh le forradh na Sionna soir ón riasta, is cois-slighe, réidh anois gach tráth do bháid 's do choitidhe
The Rivers Trusnan and Feorish As Loch a' Chnuic i dtriúch Chill Glaise, i n-úir Shléibh' Báin na dtalta taise, treóruighidh an Trusnán, sruthán luaimneach, 's i n-aimsir tuile bídh sé uaibhreach
Eidir Ceiréalach
na mbogach is fearann glais-fhéagach na Slatach, cruinnighidh a dtig 'na shlighe do shochar as gach taobh go sroichidh an Mothar
Ón Mothar thart le céibh na Cáileadh is Choilleachamóir, 'sé rogha gach fánadh, go sgaithidh an Chorradhrumainn uisgeamhail, áit a n-éirigheann mír dhe toirtiúil
Eidir móir Chluain Mhór na gcartún is baile gárda Sheáin Mhic Mhathuan, ghní sruth an Trusnáin teóra ag droichead 'tá i meóin róid mhóir 's ní mór a leithead
Ón droichead soir go críochnughadh a sgríbe, gheibh gaise an Trusnáin do théarma eile: tideal Feóraise gan áthrach d'ainm a bhfuil roimhe 'o bhealach
Gaisdidhe ghortuigheas réim na Coillighe is Bhaile Hibiord cuimhneach, cruinnighidh i n-aon tsruth amháin 's ní ciúin a dturas, go dtéann i gcumann insa bhFeórais
As uachtar a' tsléibhe gaisdidhe Dhubhchoill' is Tholabhúrráin , is dian a n-eiteall go hiar Chluain Creamh' mar a dtéann a n-uisge i dteannta a chéile i ngné gan leisge
Uaidh soin síos gan tocht ná teagmháil, ní ghabhann barra i móin ná i mbogán, go n-íobrann suas i dtiúin gan foras a dtacar diongbhálta don Fheórais
Tráth gheibh an Fheórais í féin iomlán iasgmhar uisgeamhail is crádh léith admháil gurab é an Trusnán cam a bunús, 's a tobar cinn dhá mhéad a hionnús
Mar an gcéadna dá lán bunaidh do dhríodar is do dhíogha na bhfinidhe, an tráth gheibh cumhachta shéanfadh a muintir dhá bhféadadh, is iomlán líon a sinnsir
Treóruighidh an Fheórais feasda foidhideach le céibh Chluain Mhór is mhóinte Dhroighneach, go bórdúir ghlasa an Bhaile Tuaighe, is iar Chluain Eó na mongaighe ruaidhe
San áit roimh-ráití tiomnaidh a cruinniughadh 's a tacar saoghalta i ngné gan chriothnughadh, 'na fagháil thar ais, don tSeanainn thaosgaigh, mar fheadhmanach ghní gníomh gan iarraidh
Treóruighidh an tSeanainn iomlán láidir ó thriúcha an Tearmainn gan deifir, fríd mhonga corrach, móintidhe is bogáin go Baile Áth' Liag mar ar báitheadh mórán
Ballyleague Ní bhfuil baile tíre i nÉirinn is feárr aedhear, uisge, cnoc is fearann, ná Baile Áth' Liag, cia 's éiglidhe maise an bhaile chéadna acht sgéimh a ghaise
I ngar dhá mhíle ó thuaidh don bhaile tá leithead mór; tá radharc ar áille an tsrotha is rói-chiúin triall go sroichidh ucht a' droichid is réimiúil ársaidhe
Tráth sgaitheas suas thair chéibh a' droichid i n-aga dheich bpéarsa méaduighidh a leithead i bhfoirm locha, tuairim míle ar fad, 's a leath soin treasna i líne
Bídh brotha an locha so go hiomlán fá fhalach dhlúith do mhuing ghlais fholláin: boig-shifínidhe i n-am a séasúir is maisighe bláth ná gáirdín pléisiúir
As lochán álainn chéibh a' bhaile, mar a bheith a huisge ag iarra' faille, sruthuighidh i líon thrí ngaisde teanna fríd imlibh oileán 's innsidhe miona
Lough Ree Tráth sgaitheas suas thair bhárr na n-innsidhe, ní i n-aon tsruth chuimsidh i dteannta théid sí, acht sgartha amach mar mhír don aibhéis ar gach cala, braoch is boirdéis
I bhfad chúig míle dhéag do dh'fhearann don achair is don mhír se Sheanainn, dá ngorthar do ghnáth Loch Rí fríd dheise a bhroth 's líon innsidhe is glunraighe uisge
Tá roinn dá leithead ina shíneadh nach bhfuil níos mó ná aga thrí míle, achair eile suim chúig míle, 's i ngar dhá mheóin tá réim naoi míle
Tá uimhir iomlán sheacht n-innse fichead ó bhun go bárr i bhfad 's i leithead an locha chinntí chéadna adeirim, mar a bhias faoi seach gan tocht i dtuairim
Aontuighim tús, dhá mhéad mo dheithbhir, a thabhairt don chuid a ndeimhnigheann ughdair cuinbhinteacha riaghalta is abbaidh a thogh' dhóibh féin mar ionad chomhnuigh'e
Mar gheall ar chásaibh cian-aosda eile, rinn' díobháil mhór 'na n-am do dh'Éire, gluaisfidh roinn do thásg Inns' Cloithrinn, do sháruigh i sgéimh an réim se Sheanainn
Is ar Inns' Cloithrinn fhéarmhar aoibhinn do thuit Meidhbh Chruachan, ríogan chumainn Chonnacht úir, le mac ríogh Uladh, i n-aimsir cogaidh is dórta fola Chlanna Rudhraighe is scrios Chloinn Uisneach, clanna i gcáil budh láidir meisneach, phríomh-thóg cora 's chuaidh i n-aghaidh a chéile, mar gheall ar mhnaoi dhárbh ainm Déirdre
San gcúigeadh céad d'éis Críost a dh'fhulann Páise chuir an naomh gan dórainn, Diarmaid, seacht dteampla is clogás, 's dhá chuinbhint riaghalta ar bun gan follás, I nInnis Cloithrinn, oileán álainn is maiseach réim 's is aedhreach fearann, a bhfuil a ndíothughadh fós lé feiceál, ag gach aon ar mhian a dtásdáil
Do chuir Naomh Rioch san aimsir chéadna mainistir mhórdha is cuinbhint eile, ar Innse dharthógach Bó Finne, a bhfuil roinn dá ndíothughadh fós gan mhille
'Sé an naomh céadna - mír dhá dheabhóid do thionnsgain 's bheannuigh Tobar Ríoghóg, i bparáist' fhéarmhar Chille Míotháin, mar ar líonmhar coillte is eallach fiadháin
San gcúigeadh céad, mar d'áirigh roimhe, do chuir Naomh Líobhún cuinbhint eile, ar úir Innse Mhóir 's ní bhfuil dá díothughadh acht aoin teagh amháin 'na háit gan mhille
I n-aga cheithre mbliadhan is dáichead don seiseadh céad, mar dheimhnigheas iomad, do thoisigh Ciarán, sár-naomh Cluana, ina chuinbhint diadhacht a mhúnadh, I nOileán na Naomh i lúib don tSeanainn, nach bhfuil i bhfad ó chiosa fearainn, eang don Chaladh i n-iar bharr Chuntae an Longphuirt, triúch budh dlúith is b'aimhréidh
Tá clogás árd is díothughadh mórán do theampla fós i gclódh ar an oileán, budh tásgmhar tuairisg, céim is gairm i n-aimsir Chiaráin a bheith ar marthain
Ar Innis Tuirc nach réimeamhail timcheall, 'na aga i dtreasna bhíodh dhá theampall a mbíodh mná riaghalta, is a lán cinn eile i meóin Inns' Éan na Caillighe Duibhe
Tá ceann is fiche do líon na n-innsidhe, a d'áirigh i dtús nach raibh mar chomhnaidhe chinntí cléire i gcéim ná i ngairm, a bhias fá seach anois i dtuairim
An t-Innse craobhach deas a dhearmaid a shéimh-naomh eólach diadha, Diarmaid, Fír-innse aimhréidh, Innse an Ghabhair, 's Innse Éanach a bhfuil áiteabh i láthair
Clágh-innse na n-áirnidhe dubha, Innse Uí Ruairc i ngar Phort Runa, Muic-innis is Innse Rinn Eanaigh, nach bhfuil i bhfad ó mhír don Bhreacnaigh
Dair-innis na dtruid is na gcorra, Inns' Rióige, na Trí hInnse Dubha, Inns' Shúil Daimh is Innse an Ádhmaid, nach bhfuil mór i bhfad ná i leithead
Na Trí Choirib is garbh forraidh, i ngar don Chorraidh, céibh na Carnaighe, Oileán a' Ghearr-fhiadh' nó Inns' Innín, innse ar feólmhar caora is coinín
An tOileán Buidhe le taobh na mBearraidh, is Innse Chairbre i ngar ballaidhe Bhail' Áth Luain na dtor is na gcaisleán i n-áireamh chuimhneach deireadh an iomláin
Tá uimhir do na hinnsidhe i bhfearann fada farsaing féarmhar álainn; a n-áiteabha téagarach gan easbhaidh cógair teaghlaigh, bídh ná eallaigh
Dhá ndéantaí an loch a leigheas 's a leasughadh, 's gan líon a choillte móra dhíothughadh, níorbh fhéidir do Loch Léin ná Éirne, ná Loch Cé a shárughadh i gclódh na sgéimhe
Líon na gcnoc 's na dtaltaibh árda, atá ar gach taobh le n'ais mar ghárda, bheir fearbárr aedhir ar éifeacht uisge, is iomlán a innsidhe i gcléith na deise
Cibé sheasfadh i ndeireadh Aibreáin, nó i n-aimsir samhraidh ar bharr Chnuic Sgitheán, i dtriuch Theagh Eóin i ngar meóin bealaigh, eidir Áth Luain 's Áth Liag a' Chalaidh Dob ughdar sláinte do dhuine easlán féachain uaidhe ar uimhir a oileán, ar sgéimh 's ar mhéad an uisge i n-achair fichead míle do thomhas láidir
Mar an gcéadna díothughadh an chaisleáin 's na mainistreach 'tá fós faoi eidhneán, do chuir Rí Seón, mac easumhal Hanrí, ar chloich Theagh Eóin, 's ní mór nach innse í
'Sé ciall na cloiche d'áirigh, fearann fada caol 'tá i lúib don tSeanainn, nach bhfuil acht slighe ró-chumhang chum aistir asteach san eing ag maor nó máistir
Ní haedhrighe an loch i n-aimsir ciúnais ná i gceart-mheóin gaoithe is easbhaidh suaimhnis, ag méad na dtonn a' triall 'na dtoirteadh, mar chnuic nach gann i n-aghaidh na bporta
Pacaidhe olla nó líon pailliún i gcampaidhe cogaidh i dtír nó i náisiún gach tonn faoi seach i ngleó 's i dtrioblóid, gan fios cia hacu is áirde collóid, Ag líonadh gleann 's a' lasgadh briosgaidh a chéile is iad ar siubhal 'na siollaidhe; gach riasta geal a' dréim le héirghe i dtréan 's i dteann os cionn a phártaidhe
I réim Loch Rí nó an aga do Sheanainn, 'tá eidir Áth Luain na gcaisleán álainn is Bail' Áth Liag téidh líon sheacht n-abhann 'sí a bpríomh-shruth an Ithne chinn-tréan dhomhain
The Inny River Sruthuighidh an Ithne as tuadh-mhás Iair-Mhidhe fríd Loch Drilthioch ina castaidhe, go Baile Áth' na Leac 's go Béal na Caradh, 's go Teine Leic ní ghabhann barra
Uadh soin ar fiar go Mainistir Shruthla, 's go Caisleán Nuadh na gcoillte donna, mar a dtiompuigheann siar le céibh na rosán go bordúir ghlasa Bhaile Uí Mhatháin
Treóruighidh as soin le sleasa ballaidhe reilic Shruthail fríd na curraigh, go dtéan i lúib Loch Rí gan fhaillídh, eidir Cuircneach 's bárr a' Chalaidh
The Glassan River Sruthuighidh Abhainn Bhail' Uí Ghlasáin i gCuntae Iair-Mhidhe as Loch Mhic Aogáin, i ngar dhá mhíle síos ó Chuasán fosglaidh slighe fríd riasga rosán
Le forraidh fada Phuirt an Fhíona ní bhfuil seachrán ina líne, go dtéann sa tSeanainn gháibhthigh dhomhain i n-áit dá ngoireann cách Bun Abhann
The Breensford River Thig abhainn eile as iar Loch Anaigh, i dtriúch Mhuigh Droma i n-achair bealaigh, nach fada soir ó chiosa Chuasáin is shrotha dheallraigh Bhail' Uí Ghlasáin
Treóruighidh an gaise lúbach álainn, gan géille dh'aimhréidhteacht ná dh'achrann dhá dtig 'na haghaidh go dtéann sa tSeanainn ag porta taise Bhaile an Chaorthainn
Tá cheithre haibhne solasta eile nach bhfuil ró-thoirtiúil go dtig tuile, i dtuaith Ros Comáin is folláin fearann, a théid faoi seach san mír se Sheanainn
The Clooneigh River An Eilbhe bheag is fír-gheal uisge, tionnsgnaidh a sruth le claon gan leisge, as tobar tonnach buinne-ghlas aoibhinn i mbraoch Chúl Thaidhg na bhfiarach álainn
Treóruighidh a' sruth go triúch Chluain Airtheach, is lé gruadh Dhruim Dhaimh na liosán gruagach; eidir curraigh Chluain Eirc is Cartún ghní a' gaise teóra - mír dhom fhortún
Eidir Corrubhó na bhfliuchán, an Cheathramha Chruinn is más Lios Gobáin, congbhaidh i dtiúin a siubhal gan seachrán, go húir Chluain Chaoin is Chluainte Maoláin
Le bun Chill Tíobháin, eang na ndoiridhe, muing Chluain Aoidh 'gus réim na Cealtraighe, ghní a' sruth iasgmhar slighe gan dórainn fríd riasga corrach tais mar theórainn
Eidir rinn Chluain Aoidh na seasga is cuainte
guintheach Phuirt na hInnse, i lúib don tSeanainn téidh gan leisge, mar ar líonmhar duibh-éin is madraidhe uisge
The Hind River Aighneach dhilleógach na n-asgann, na mbreac 's na liús, 'sé áit a dtionnsgnann a toiseach éirghe as poll nach farsaing i n-iar bharr sraithe i nGort a' Chaisil
Iompuighidh thart go fúnnsgrach seibhtiúil go rannsuigheann eanach 's móin go meisniúil, 'tá ina slighe go Bail' Áth' Gallda, áit nach bhfuil a cruinniughadh crannda
As soin le hais Dhoire an Aoil go ruige ciúis do dh'úir na Páirce Cloiche, fuar-iar tais-fhliuch Dhoire Mhaollóid is Lios a' Doirn - ní gann a trioblóid A' foghlughadh fuarán 's toibreach' eile, dream ó meallann mórán tuile, bheir biseach sgéimh' dhá gné tráth sgaitheas Buaile an Ríogh 'tá i líne a turais
Uadh soin soir ó Dhoire Dhomhnaill dealuighidh an Munta do ghnáth mar theórainn, is Baile Núdh na bhforraidh glasa ó Bhogán Fionn na dtom 's na seasga, Úir Chluain Conra ó Bhaile Uí Mhuiridh, Cluain Soilionn turtógach ón gCorraidh, Cluain Creimh na gcríoch 's na n-eanaighe fliucha ó iomlán riasga Mhuilte Sruthla
Tráth sgaitheas thair Chluain Cath gan aire, dealuighidh a huisge i roinn dá ghaise, a théid faoi seach sa tSeanainn fholláin, eidir Cluain Eisgiort is céibh a' Chlocháin
The Calagagh River An Chalagach fhliuch, 's ó loch don ainm chéadna thionnsgnas gaise is gairm a srotha eidir Sgreig Uí Cheallaigh 's a' Baile Glas i dtriúcha Mainigh
Eidir Lios Dá Lon is fearann na Sgreige d'áirigh, ghní sí teórainn; an Chorra-bhuaile is fionnfhuar forraidh ó Chorr a' Phobuail deimhneach dealuighidh
Lios na hUamhan
is mír do thalamh Chnuic a' Chrochaire, úir gan caladh, an tSraith is Carraic Thobair Ríoghóg ó fhearann na saor, na naosg 's na bhfeadóg
An rinn ar leath-mhás Cnuic Druim Domhnaill is Cúl Tónach Phort Druna i gcomhroinn, cuiridh a gaise glas gan táire ó chéile iad féin is íochtar Gháile
Taobh thíos do chaisleán ársa Uí Cheallaigh na gcaológ, tógbhadh i gcolbha cladaigh Gháile, i ndiaidh rith fríd Loch Omhra is i mbruach na Sionna téidh chum suaimhnis
The Knockanyconor River Abhainn Chnocáin chruaidh Uí Chonchubhair, tionnsgnaidh a gaise lúbach lán-fhuar ó thobar ársa i dtriúch na nAcraidhe, budh mír do dhúithche Sheórsa Uí Cheallaigh
Treóruighidh as soin fríd mórán bogach, móinte fliucha is riasgaidhe corrach go sroichidh a huisge an cnocán céadna, mar ar líonmhar muilte is clocha géara
Ó bhun a' chnuic roimh-ráití éirghidh sruth teann eile théid gan fhaillídh asteach 'na fochair is gluaisidh an gaise go Tobar tásgmhar Naoimh Eóin Baiste
Ón tobar beannuigh'e a mhéadughadh a tuile, sruthuighidh glais chaol dhiongbhálta eile, mar bhiseach ar a toirt i gcalaidh Gháile Bhig 's Cill Eóidh na mbranraidhe
'Na dhiaidh sin dealuighidh forraidh taise Shraithidhe an Ríogh ó léanta glasa an Leasa Ghairbh, fearann álainn nach gnáth a bhrotha bheith gan teórainn
Eidir eang na gCaológ 's caladh Cheathramha chlochánach na Madadh, cuiridh a tacar saoghalta ar chuimrighe na Sionna is líonmhar éisg is innsidhe
Bhíodh an abhainn roimh-ráití an-chastaí, rói-thrioblóideach do bháid 's do choitidhe, go ndearnadh canáill núdh go déanach, a bheir a huisge i líne dhíreach
Sin tuairim ghearr i ngné le tallainn, ar sgéimh Loch Rí nó an mhír don tSeanainn, 'tá eidir uachtar chéibh na mBearaidhe is Bail' Átha Liag na n-iasg 's na n-alaidhe
Eidir Bearaidh Bheag is Cuasán ársa Uí Bhraoin ar líonmhar rosáin, críochnuighidh an loch is sruthuighidh an tSeanainn ón mír ó dheas de i bhfíoghar mar abhainn
Athlone Uadh soin go Bail' Áth' Luain na gcairthidhe, aga dhá mhíle d'uisge, treóruighidh go tuaimneach gáibhtheach lán an gaise; gabhaidh gan chás fríd lár a' bhaile
The Crannagh or Cross River Ní shruthuigheann fad dhá mhíle fearainn suas thair Bhail' Áth' Luain na mbarcán, an tan a ghlacas sruth na Cranaighe le mian gan tocht ó chéibh na gcalaidh
An Chranach chéadna, Tobar Bhrighde i gceart-mheóin Mhainidh tús a sgríbe, sruth Phuill Sheóin is Fhuarán Mháire treisighidh a triall le hiar na n-árda
Fríd eanaighe boga Cheathramha an Tobair, 's na hEisgreach Báine leanaidh a hobair ón gCorra Dhuibh go Baile an Bhóthair; ní iarrann leasughadh ar líne an Tóchair
As soin go triúch Aiteach Uí Cheallaigh, 's go muileann Uí Neachtain achair bealaigh, mar ar líonmhar bric i n-am a séasúir, nach saill gan tsaothrughadh do lucht pléisiúir
Uadh soin soir ghní Baile an Chreagáin a theóra ar iomlán Chor a' Tóiteáin, is Doire na Suigh ó imtheacht fearainn Bhaile Áth' chnocánaigh Muláláin
Ó réim Chluain Gamhna 's Cluain na Cille, is ón gCluain chéadna go Bail' Áth' Moille, áit a dtiompuigheann suas le forraidh na móinínidhe go Droichead Cranaighe
Uadh soin le himeall léanta is móintidhe Charraic Uí Neachtain fríd na bogaigh, ní ghabhann tocht go dtéann i bhfalach i gciúis na Sionna i gCala na Manach
Ó Chala na Manach ar aghaidh mailídh Charraic Uí Bhraoin gan mórán castaidhe, sruthuighidh an tSeanainn fharsaing iomlán go hársaidhe Dhroichid is triúcha Rachradha
Ní bhfuil a triall ná a haistear fada suas thair bhrotha réime bhaile bhiadhmhair Rachra an tan a ghlacas ó bhéal na Suca an méid a thacras
The Suck An tSuc theann thásgmhar, tionnsgnaidh éirghe i ngar Bhaile an Locha 's is geárr a faillídh, dhá fhad a' tslighe, go sroicheann árus Uí Chonchubhair Dhuinn ag Port Chluain Málas
Sruthuighidh as soin le bhfaghann do bhrabach go dtig asteach don Chaisleán Riabhach, áit a nglacann abhainn eile ón áird ó thuaidh do thriúcha an bhaile
Ón gCaisleán Riabhach treoruighidh a gaise fríd iomad eanaighe is talta taise, go Baile Áth' Mogha, iar forraidh Ghlinnsge, is Dhúnamáin le líon a huisge
Go Caisleán Chút 's go Caisleán Strainnse, go Tobar a' Mhadaidh an chaisleáin sheanda, go Baile Áth' Gad mar ar cam a líne, 's go triúch Áth' Liag 'tá i meóin a sgríbe
Uadh soin go Baile an Áth' Uí Cheallaigh, i dteóra Chrumhthainn 's thriúcha Mainidh, áit anois dár gnáth do thideal Mun Talbóid na mbádhún gléigeal
As soin suas go Baile Áth' Feórainn, ní bhfuil achrann, riasta ná teórainn ag tíacht 'na haghaidh sa tslighe le forraidh Mhuc-cluain aedhreach is féarmhar fásaigh
Go Baile Áth' na Sluagh is ró-thásgmhar aontaighe, is úir Mhuigh Charnáin is fionn-fhuar calaidh, taobh thuas do Rachra gan claon achrainn, téidh sruth nach gann fá chuim sa tSeanainn
Ní bhfuil sruth dhá mhórdha i ngairm faoi áird-chíos bhliadhantamhail ag a' tSeanainn is tostamhla 's is caime i gcastaidhe ná an tSuc is líonmhar éisg is easaidhe
The Shiven River Tá abhainn eile i gcéim darb ainm coitcheann le céin d'aimsir Sifinn, d'faghadh gairm "Suc", do thig ó shliabháin thaise Chorca Mogha na bhfeadán
Do thig sruth eile ó riasga an Chreagáin, i ngar Mhaolach fríd iar na mBogán, a théid i bpáirt 's i gcáirdeas cumainn le abhainn Chorca Mogha na n-ailleann
Treóruighidh líon a ngaistighe i gcuideacht, i n-aon tsruth amháin i dtoirt 's i dtábhacht, i rogha na ngleann gan easbhaidh uisge, go sroicheann fearann Chluain na Brice
An tríomhadh gaise ó lúib Chluain Seibhne, an taobh ó dheas do Chnoc Shléibh' Muire, fosglaidh slighe nach caol go fearann na Leith-cheathramhan ar bheagán torainn
Ní théann chum comhnuigh'e annsúd gan imtheacht fríd iar na dtriúch a' cruinniughadh cuideacht,' go mbuaileann páirt i ngné ró-fholláin ar ghaistidhe Chorca Mogha 's a' Chreagáin
Ag so na haibhne i gcuideacht sruthán ghní suas a' tSifinn fharsaing iomlán, a shuaitheas soiléir líon a n-uisge i ngar do thriúcha Chluain na Brice
Uadh soin go Baile Áth' Mhóir Uí Cheallaigh tá an tSifinn iasgmhar aga an bhealaigh, 's gach slighe go bordúir fhuara thaise eanaigh Dhroigheanáin is mór a gaise
I bhforraidh Mhuiceanach na rosán, íobraidh a taisge farsaing folláin don tSuc gan taod, gan léim, gan torann, a bheir a hinnmhe suas don tSeanainn
Is ó theacht na Scot nó Chlanna Míleadh asteach go hÉirinn mar cheann tíre, a d'éirigh na trí Shuc ar gairm anois do ghéig dhá n-uimhir Sifinn
Tar éis an tSeanainn thaosgach fholláin a thabhairt na Suca faoi n-a sgitheán, bheir aghaidh ar Bheannachuir go gáibhtheach, 's dá mhéad a hionnús bídh sí práinneach, Óir ní théann iomlán aga an bhealaigh, an tráth bheir slighe agus ionadh falaigh don Bhrosnaigh Íochtaraigh go huile, le socrughadh 'steach faoi'n sgitheán eile
The Brosna An Bhrosnach Íochtarach, tá a héirghe as céibh Loch Uail na n-asgann daití, taobh thíos don Mhuileann Gearr i n-aga thomhais dá mhíle nach bhfuil fada
Sruthuighidh as soin le oiread ionnúis is riaras muilte is iomlán tonnús, éadaighe tuair 's gach úsáid eile, bhíos riachtanach do ghnoithidhe an bhaile
Treóruighidh as soin gan mórán timchill go dtéann asteach i gceann Loch Innill, 'tá i ngar shé míle ar fad, 's a mhaise i dtásg ró-mhór i gcéim na deise
As a' gceann thiar don loch roimh-ráití sruthuighidh an Bhrosnach nach mbíonn sáruigh'e 'na haistear chiúin fríd chiúis Chill Bheagáin, go Baile an Chloirthidh is socraí cosán
As soin siar go Bail' Ath' Chumair; ní aidmhigheann choích' gur mór a hobair, a' sgoilteadh riasg go dtéann sa tSeanainn i dtriúcha Mhaoistion na magh álainn
Treóruighidh an tSeanainn le n-a cuideacht fríd Bheannachuir i rian gan dulrucht, go sroicheann fearann féarmhar aedhreach iar Phuirt Omna na gcrann darach
The Little Brosna An dara Brosnach láidir shruth-luath, tionnsgnaidh a gaise ó shléibhte mong-ruadh na Binne Duibhe, soir ó bhaile suanta Uí Luchnáin i ngar Bhiorra
Treóruighidh as soin le mórán cuideacht' do thig 'na cois-slighe ina himtheacht, go sroicheann porta Chluain na hÍonóg, is Coillte cruaidhe Ruadh' na ndarthóg
Os coinne Mhílic, eidir fearann Chuntae an Ríogh 'gus Thiobrad Árann, téidh a sruth sa tSeanainn thréin chun comhnuigh'e, an taobh ó dheas do bhrotha Lusmuighe
As gruadh Chlann Riocaird don taobh eile thig Abhainn theann na Coille Brice, gan dul ar seachrán i gcás eólais, go dtéann sa tSeanainn i ngar Dhubhruis
Lough Derg Ó Phort Omna na dtor go sroichidh achair gheárr do dh'áth 's do ghaisde Chill Dá Lua i dtír dhúthchais Brianach, tá fíoghar na Sionna i méid ró-iontach
I bhfad ocht míle dhéag do dh'fhearann tá a gné 's a toirt 'na loch fhíor-álainn, is iomlán leath na haige céadna i mír dhá threasna i gceap na réime
Cia is Loch Deirg a ainm coitcheann, is gairm cháich don mhír se Sheanainn, le hachair d'aimsir is díobháil eólais an téarma deimhneach céadna chanas
Loch Darghart ainm ársa is gairm an locha gháibhthigh chinntí deirim, mar a bhíodh togha innsidhe an locha faluigh'e ar dtús le coillte dlútha daraighe
I bhfoirm gart nó magh gur gearradh a dtogha le mian is claon gan fala
chum úsáid shaoghalta is réidhteach bealaigh do dh'áiteabha aonda daoine is eallaigh
Amhail Loch Rí tá iomad oileán clútaí féarmhar farsaing folláin astuigh ar Loch Darghart, loch fíor-álainn, 's a' loch is faide sine ar Sheanainn
Eidir Cuntae Thiobrad Árann, mír do Chuntae an Chláir is fearann Chuntae na Gaillbhe gan dórainn, tá an loch so i n-aga ghnáth mar theórainn
I meóin a' bhealaigh eidir Luimneach is Beannachuir i n-achair dhíreach, tá a shuighéan
is innsidhe deasa i measg na dtonn i réim a ghaise
Ainmneacha gnáis ná uimhir oileán chinnte an locha i láthair ní thuigim, le n-a gcur i dtuairim, acht Innis Cealtrach is ársa gairm
Sa seachtmhadh céad don achair Chríostamhail do chuir Naomh Cáimín, triath budh mheisniúil, seacht dteampla is clogás árd le cruaidh-neart i nInnis Cealtrach i meóin Loch Darghart, Mar ionad suidhe dhá chuinbhint chéillidhe,
budh dúthrachtach a' teagasg creidimh, do thuisme Mumhan 's gach aon aicme eile, lér bhinn guth deabhóideach na cléire
I n-am Bhriain Bhóramha bheith 'na stiúraidhe ar iomlán Éireann 's líon a cúigidhe, do rinne an obair chéadna nua-chruthughadh, mar mhír dhá chaithréim ina riaghlughadh
Eidir Carraic allta an Chomhraic, i dTiobraid Árann na laoch ionnraic, is iar Phort Omna deimhneach toisighidh Loch Darghart gáibhtheach is álainn innsidhe
Congbhaidh gairm is foirm locha ó iar Phort Omna go Béal Bóramh', port fíor-aoibhinn i ngar baile Chill Dá Lua mar ar luaimneach tuile
Tá an Chuileantrach i dTiobraid Árann ar aghaidh Bhéal Bóramh', lios fíor-álainn i gCuntae an Chláir i dtriúch Cheann Choradh, áit a stadann aga an locha
An t-ionad cinntí a rabh mór-theaghlach an áird-ríogh Brian, ceann fine Brianach, is líon Dál gCais budh gáibhtheach gairm i síth, 's chomh sásta ar luadháil airm
Tá cúig aibhne nach bhfuil éiglidhe as líon a dtriúch is sruth-luath ionnsaighe, a théid faoi seach sa mír se Sheanainn, ó gach taobh do riasga 'n fhearainn: Abhainn éasgaidh thriúch Chluain Maoláin, bheir líon a huisge is cíos gach fuaráin a buailtear ina slighe don tSeanainn, i ngar iar forraidh an Chnocáin Aoibhinn
Abhainn luaimneach thriuch na Gráige, sruth nach n-aidmhigheann choidhche a laige, i n-aimsir tuile a' tabhairt a dtacrann, le mian gan claon mar chíos don tSeanainn
Abhainn na mBuadh 'tá i n-aga bealaigh suas ón nGráig ag Múta Uí Dhálaigh, is dian a triall a' dórtadh a huisge, i mbraoch na Sionna i rian gan leisge
Abhainn álainn iar Loch Gréine, i gCuntae an Chláir i bhfad a réime, tá sí aedhreach iasgmhar uisgiúil, 's ní'l a gaise luath ná leisgiúil
Taobh thoir don Sgairbh i n-aga bealaigh, téidh a taisge i n-áiteabh
falaigh, do mhéadughadh innmhe ar bheagán torainn, i rian mar chách i gciúis don tSeanainn
The Nenagh River Treóruighidh abhainn theann as guramhan
sléibhe soir ó Aonach Urmhumhan, 's ghní a gaise lán luath mórán feadhma 'na haistear ghnáth don bhaile chéadna
Ó thriúchaibh aedhreach Aonaigh sruthuighidh, eidir cnuic is riasga calaidh, gan sgíoth ná stad go dtéann sa tSeanainn, i mBaile Sheáin na mbád 's na mbarcán
Sin tuairim gheárr ar thogha na n-abhann, a dhíolas áird-chíos leis a' tSeanainn, ó iar Loch Darghart go hucht cairthidhe easgann Chill Dá Lua na ngaisdidhe
Ag ionnsaighe cairtheach díonmhar easgann Chill Dá Lua na gcliar gan dórainn, tarnaidh an tSeanainn thréan a brotha i gcoinne a chéile i bhfoirm srotha
Doonass Cia 'sé céadfadh an iomad daoine i dtriúchaibh imchiana na críche, gur i gCill Dá Lua na mbarcán tá an t-as nó an charraic is locht ar Sheanainn
Acht tugadh cách faoi-dear go deimhneach, go bhfuil a' t-as nó an charraic dhruimneach, achair cheithre míle do bhealach, suas thair Chill Dá Lua na manach
Dún Asa is ainm cinntí coitcheann mar ghairm ghnáth don mhír do Sheanainn, a bhfuil a' charraic is láidir a' seasamh i n-aghaidh na dtonn is teann dá lasgadh
Acht treoruighidh an sruth gan léim le foir-neart, ó fhíor-bhárr uachtair chinn Loch Darghart, fríd Chill Dá Lua 's uadh soin go sroichidh triúcha liag Dhún As' na n-aillidhe
Tá carraic thréan Dún As' gan mhearaighe, aga mhór thair dhá dtrian bealaigh 'na riasda treasna i mbéal a' ghaise, bhíos síoraidhe a' lasgadh a cnise glaise
Tá a háirde, a réim, i ngné 's i miosúr chomh mór 's gur dearnadh gáirdín pléisiúir fríd chúirialtacht ar dhruim na sgeilpe is omhnach aedhear os cionn an uisge
Taobh thall don tsruth ar aghaidh na sgeilpe céadna tá dubh-aillidhe eile, clocha nach bhfuil ró-árd, is sháruigh tréan na dtonn a gcur ó chéile
Ní bhfuil do shlighe ag iomllán uisge na Sionna, is gnáth bheith ar siubhal gan leisge, le imtheacht acht an mhaint nó an bhearnaidh 'tá eidir a' dá sgeilp a d'áirigh
Ní bhfuil riasda cloch ná cuiléir, mar shíleas cách le faicsin soiléir, i n-achair béal na bearnadh acht domhain síos go fíor-íochtar a' ghrinnill
Ag cumhainge an bhealaigh, méad an uisge, áirde is cruadhas na bhforraidh sgeilpe, bídh an gaise tréan mar a bhiadh sé ar báinidhe, a' bualadh i n-aghaidh na riasd' 's na n-aillidhe
Na tonna a' tíacht tar ais le forlann, 's ag dul ar aghaidh arís go hain-teann, a' dréim le slighe fhagháil chum na beárnadh, áit a dtéann a suim le fána, I modh chomh callóideach 's dá gcluinfidhe gleó na mara a' lasgadh aillidhe i n-am stoirme nó toirneach thriomaighe, is bodhar-árd fuaim i n-aimsir samhraidh
I dtráth don aimsir a chuaidh tharainn, do thionnsgain seóltóiridhe budh léir-ghrinn, fríd mheisnigh bád a threórughadh treasna i n-aghaidh chomhairle a lán le fána an asa
Dhá fheabhas a ngliocas is a dtallann, níor fágadh clár don bhád go hobann gan réabadh i n-aghaidh na gcloch, is uimhir na bhfear a bhrúdh 's a bháthadh i láthair
Dhá gháibhthighe sgéimh is aedhear na Sionna, ó bhun go bárr tá a lán dá moladh, múchtaí do ghnáth mar gheall ar charraic Dhún As' ar a dtráchtann stair go meinic
Ní bhfuil rang ná sionta cuiléir le tabhairt faoi-dear i ngné go soiléir i mír ar bioth don charraic lannaigh budh congnamh socúil chum a bristí
I bhflaitheas buartha an chéad rí Séarlus, sul már thionnsgain olc nó imreas eidir an fhlaith is tionól mhórdha críche Shacson na ngníomh cródha, Cuireadh fios ar thogha lucht meastaí go ríoghacht na Fraince i dtionnsgnamh breathnuigh'e ar fhíoghar na carraige chum feasa thabhairt uatha i ngné i gcúis réidhtigh'e an asa
'Sé dubhairt na dearcadóiridhe, an uimhir do réir a gcéadfadh i mbrígh, go mb' éidir an gníomh gan roinn a chríochnughadh i bhfoirm ar shuim ocht míle punt i bhfírinn
Imreas os árd a' ríogh chéadna, is cailleadh a chinn le lanna géara, chuir tionnsgnamh glórmhar 's maitheas poiblidhe na hoibre cinntí i n-alt ar neimh-ní
Ní fhéadfadh mairnéalach ná seóltóir, dhá grinne a thuigsin 's a fheabhas do léightheóir, bárc ná bád a threórughadh treasna síos ná suas thair riasda 'n asa
Anuas ón gcarraic i n-úir Chuntae an Chláir fríd mhóin Dhún As' i slighe aimhréidh, tionnsgnadh canáill nuadh go déanach nár féadadh a thabhairt i líne dhíreach
Tráth bhias a' chanáill nuadh nó 'n abhainn a d'áirigh, 'tá dhá déanamh i bhfoirm, críochnuigh'e beidh a' tSeanainn álainn dhá chéad míle réidh chum taisdil
Tá aibhneacha ealadhanta nó canáill dhá ndéanamh i n-iomad triúch do dh'fhearann Laighean nár tugadh fós chum cumainn, i rian le mír ar bioth don tSeanainn
Ciabé sheasfadh ar fhíor-bhárr sléibhe chnuic Thunn Tuinne lá breágh gréine, i ngar Chill Dá Lua na gcliar dob aoibhinn aedhear thríochad míle do Sheanainn
A bhfuil ó chathair arsa Luimnigh go hiar Phuirt Omna, triúch na n-iarlaidhe, bheith an t-iomlán eidir uisge is oileáin don áit roimh-ráití réidh le feiceál
Ó thugas tuairim ghearr ar charraic, ar léim 's ar fhíoghar Dhún As' chomh hionnraic is b' fhéidir liom, 'sé m'inntinn aistriughadh níos faide suas 's na triúcha bhreathnughadh
Limerick Ó thriúch Dhún As' go cathair Luimnigh, i ngar shé míle suaimhneach sruthuighidh an tSeanainn, 's triallaidh an sáile glas-bhuidhe ón muir don áit se do ghnáth dhá hionnsuighe
An mhír don chathair chian-aosda allta dhá ngoireann cách "a' Baile Gallda", 's ar oileán aonda i meóin a gaise 'tá a fhoirgneamha mar roinn dá mhaise
Tá droichead ar gach taobh don oileán chum an tsrotha is omhnach iomlán a thabhairt ar siubhal gan barra ar choisidhe, ná ar mharcach eich le cuim na ngaisdidhe
An Droichead Maol do thaobh Chuntae Luimnigh, ní bhfuil a achair ná a líon ársaidhe chomh héifeachtach i bhfad le Droichead Thuadhmhumhan, droichead is réimiúil leithead
I n-achair suas thair chéibh na ndroichead téidh na gaisdidhe nach gann leithead i gceann a chéile i n-aon tsruth álainn, gan cuid ar leith, gan caoin gan teórainn
Estuary of the Shannon Ní fada suas thair chathair Luimnigh do shruthuigheas Seanainn fhial na n-innsidhe tráth sgaras i loch i bhfoirm sgiotháin is omhnach méid is céibh a cliatháin
A' claonadh siar dtuaidh le hais forraidh Mhainistir ársa an Chláir go sroichidh achair iomlán líon naoi míle i gCuntae an Chláir gan tocht 'na líne
Ní bhfuil aon loch eile ar Sheanainn acht é se amháin, 'tá do ghnáth gan ainm, nach ar a fhad i n-imtheacht gaise an tsrotha thréin is léar a mhaise
Ó bhraoch na Sionna ar fad go críochnughadh a sgríbe siar dtuaidh tá sé a' caolughadh in gach céim mar a bheith bárr uibhe, nó builín siúcra 'g oibriughadh roimhe
Ní bhfuil a threasna i n-alt ná i n-éifeacht, sa mír is toirtiúla dhá imtheacht, chomh mór le n' fhad cia is líonmhar folláin uimhir chinntí iasg is oileán
Ní hé amháin an eang so dho Sheanainn is iomdha oileán féarmhar farsaing i gcompás sholasach a réime ó chathair Luimnigh go Ceann Léime
Is dá n-uimhir oileán Innis Catha ar chuir an naomh budh glórmhar beatha, Sionán, aon cheann déag do theampla is clogás álainn árd 'na dteannta, San gcúigeadh céad d'éis Chríost a ghlacadh colann daonna i ngné gan pheacadh i mbroinn na Maighdine gan follás, gan locht 'na cliú ná tocht 'na sólás
Budh é Naomh Sionán féin céad abba chuinbhint thásgmhar Innis Catha, innse 'tá chomh hársa i ngairm le hinnse ar bioth dhá bhfuil ar Sheanainn
Do chuir Naomh Sionán cuinbhint eile ar Innis Lua fá chuimrighe tuile na Sionna i gContae an Chláir, is díothughadh an iomláin fós i ngné gan traothughadh
I n-achair thrí gcéad déag don aga ionnraic Chríostamhail chinntí dhiadha, chuir Domhnall Mór Ó Briain, rí Luimnigh, mainistir riaghalta ar bun gan partaidhe, Ar Inns' na gCanánach i n-aice béal na Sionna mar a mbíonn ruithe ag bradáin gheala a' teacht chum comhnuigh'e san bhfíor-uisge fhionn-fhuar i dtús geimhridh
Amhail Loch Darghart, is iomdha oileán craobhach féarmhar aedhreach folláin thar na trí innse ársa d'áirigh, ó chathair Luimnigh go Point Chiarraighe Ar chorp na Sionna is líonmhar géaga nach féidir liom a chur le chéile d'easbha tuigseana ar a n-uimhir, ná ar a n-ainmneacha i láthair
Ó chathair Luimnigh go Ceann Léime, i n-úir Chuntae an Chláir na bhfile séimhe, ní chuirfidh i suim acht líon dá abhann a dhíolas áird-chíos leis an tSeanainn: The Owenogarney River Abhainn Ó gCeárna is tásgmhar ainm i n-iomlán triúcha eile fearainn Leath Mogha na mílidhe, 's níl a foirm ná a sruth chomh haidhbhseach le n-a gairm
As loch i mbrotha sean-bhaile aonaigh Uí Fhloinn tig gaise nach bhfuil claoití, 's nach maill-triallach go dtéann i gcumann le hAbhann Ó gCearna i mbléin na Tuadhmhumhan
Treóruighidh an gaise i gcuing gan dealughadh go dtéann sa tSeanainn thréin ag forradh Rois Meanachair, 'tá achair chinntí shé míle siar ó chathair Luimnigh
The Fergus River An Fhorgais, abhainn bháiteach dhomhain is príomh-shruth dá ndíolann cíos le Seanainn ó íochtar Chundae an Chláir go sroichidh Cill Ruis na mbárc, na mbád 's na gcoitidhe
As Cundae aedhreach fhéarmhar Luimnigh, is iomlán triúcha lúbach Chiarraighe, téidh seacht n-aibhne is tásgmhar gairm gan tocht 'na dtriall le mian sa tSeanainn: The Feale An Fhéil fhuar fhada i gCuntae Luimnigh, is iomlán álainn ársa an sruth í, i gcuideachta mórán gaisdidhe eile bheir suas don tSeanainn líon a tuile
An Díl 's a' Mháigh, dhá ghaise thréana, is dian a n-aistear fríd gach léana, brotha corrach 's riasga fearainn, go dtéann faoi leith gan brón sa tSeanainn
An Smíorlach, gaise is ceann-dána ionnsaighe, 's an Bhruic as Cuntae fhéagach Chiarraighe, dhá mhór-shruth eile do lucht feadhma 's do thionóntaidhe na Sionna séimhe
Téidh dian-tsruth Gáile i n-abhainn Chasáin, is treóruighidh araon i n-aon tsruth iomlán fríd mhórán bogach is forraidh trioma go dtéann le chéile i mbéal na Sionna
'S do na trí laidhre ghní an dá abhainn a d'áirigh anois, bheir Muimhnigh a' ghairm, na Trí Casáin chinnte Chiarraighe, fríd n-a mbeith i dtrí ngéaga i gcomhnaidhe
Is iomdha abhainn iomlán álainn fharsaing iasgmhar théid sa tSeanainn, nár ainmnigh sa duan dhá liachtaighe sruth is gaise líon ar áirigh
Sin tuairim ghrinn ar fhíoghar 's ar fhoirm na Sionna, príomh-shruth iomlán Éireann, ó bhun go bárr 's ar thogha a ndíolann áird-chíos léithe i ngné go coitcheann, Ó Lag a' Choire go Ceann Léime, 'sé sin iomlán aga a réime, 's a siubhal 's gach lúib i lán a líne 'tá achair mhór thair dhá chéad míle
I dtreasna i mbéal na Sionna míne tá achair dhiongbhálta naoi míle, 's an aga chéadna i dtrí n-áit' eile le tabhairt faoi-dear mar d'áirigh roimhe
Ag cnoc Chinn Léime ar aghaidh Phuint Chiarraighe, i ndiaidh ar shiubhail 's ar chuartuigh dho bhealaighe, téidh san muir i rian gan fhaillídh, caogad míle ó chathair Luimnigh
Loop Head Tá béal-oideas ar bun más fírinn, ag deimhniughadh i ngné go dtéadh
Cú Chulainn, an gaisgidheach Ultach tréan, do shiolladh treasna dho léim ag béal na Sionna
Léim Chon gCulainn fós is ainm, 's a' ghairm ghnáth, don mhír se dho Sheanainn i dtéarma Gaeidhelge i measg lucht áitigh'e na mbordúr céadna, tuisme is aipche
Ní hé amháin corp simplidhe an uisge, acht meall a' chnuic 'tá i mbléin a gaisdidhe ar ndul amach don tSeanainn théagmhair i bhfíor-bharr Chuntae an Chláir sa tréan-mhuir
Is Leap Head nó Ceann Léime gairm is ainm ceart na háite adeirim, i n-ionad Loop Head, téarma bréagach tlacht-ghrafóiridhe a sgríobh go déanach
Dhá gcailltí an Ghaoidhelge léir-bhinn mhilis, cá bhfuighthí an teangaidh nó an fear eólais a gheobhadh amach le grinneas céille gu' b ionann Loop Head is Ceann Léime 'Na n-aois féin mura mbeith go bhfeiceann cách gach dearbhadh dheimhnigheas fírinn chum cruthuigh'e an cháis i ngné go soiléir, gan dochtacht foghlama ná stuidéir
Acht tá sé cinntí gur 'na gaisdidhe, a' rith 'na ngéaga eidir innsidhe, do ghearr a huisge ó shoin, bhí an tSeanainn i n-aimsir thásdála Chon gCulainn, 'S gur thair na géaga rinn' na hoileáin faoi leith do léim an gaisgidheach folláin, gníomh a sháruigh aon laoch eile i measg thogha Scot-Ghaoidheal Chlanna Míle
I gcomóradh na Sionna tréine le aibhne gáibhtheach' náisiún eile, do fuair mé amach gan tocht ná teagmháil gur bunús Gaoidhelge bhí 'na dtásdáil
Annsoin do thugas breathnughadh aireach ar ghairm sléibhte, cnoc is caithreach, ar fhocla chruthuigh'e an domhain go léir-ghrinn, 's ar thogha na n-aithreach roimh an Dílinn
Uimhir ghearr dá lán nithe eile, ar feasach cách gurab iad is sine, 's a mbeith i mbrígh go réidh le dearbhadh roimh thionnsgnamh tuir na teangtha mhearughadh
Ní bhfuil aon ní i measg an iomláin nach bunús Scot-bhéarla ró-fholláiin a fuair mé amach a bheith gach ainm dár chuir faoi seach dhá líon i dtuairim, Do bhríogh go ndeimhnigheann cách go huile nach raibh a' dara teangaidh ag fine daonna ó chruthughadh an domhain go mearughadh Nimriod is tionnsgnamh a thuir a dhíothughadh
Má bheirim eisiomláiridhe soiléir do chléir, do dh'uaisle 's do lucht stuidéir, gur Gaoidhelge cheart í i ngné gach ainm do líon ar toghadh
le cur i dtuairim
Cia déarfas
nach í an teangaidh chéadna teangaidh dhiongbhálta Ádhaimh is Éabha, acht mar aon teangaidh gan dealughadh, an Eabhrais is a' Ghaoidhelge i n-áireamh , An Laidin eólach bhlasda mhilis is tásgmhar i reacht, i gceart 's i mbinneas, is Gaoidhelge i n-alt 's i ngné gan diamhair, ró-réidh le cruthughadh a síol 's a máthair
Chum an cháis a chur i dtuairim críochnóghaidh 'nois mo theasd ar Sheanainn, is sgríobhfaidh an tásdáil i leabhar eile, mar dheimhniughadh príomh-éifeacht na Gaoidhelge
Soin tuairim le tallainn mar threóruigheas a' tSeanainn, príomh-abhainn Éireann is líon innsidhe Breatan, Ó chuim Laig a' Choire, ceann-tobar a tuile, fríd riasga gach fearainn go híochtar Loch Aillionn, 'S as soin gan tocht feadhma go hárd-chnoc Chinn Léime, mar a n-íobrann a huisge gan liodra , gan leisge, Do thonna na mara gan imreas, gan faladh, eidir Phuint Chiarraighe, mar ar sáir-eólach filidh, Is cnapach Chinn Léime ar lonnrach gaithe gréine, i mbarr fearainn Chuntae Chlár Tuadhmhumhan, tír aimhréidh I n-aimsir Chon gCulainn, Mheadhbh Chruachan is Chonaill, is Chon Raoi mic Dáire, triath Muimhneach gan táire, Le Micheál Ó Braonáin i mBaile Lios Gobáin, i ngar do Ros Comáin, i dtriúchaibh Chill Taobháin is mhainistir Dhoireáin , I ngruadh Shléibh' Báin na gcorra, mar ar faisnéiseach filidh, lucht siansa agus cuideacht, lán deabhóide is daonnacht, Daoine uaisle agus eaglais is diongbhálta teagasg, más toil leótha mise, le haon ghuth sgor feasta, Mar tá mé so-chastaí i gcás feadhma mo bhrostuigh'e, gan aighneas ná tagra, so críochnughadh na heachtra
Seacht gcéad déag an aga ar fad, ceithre bliadhna is nóchad, aois Chríost ar gcur fíoghair Sionna i ndán le Micheál grinn Ó Braonáin
Éamonn Ó Tuathail
Bás brón is deór i n-éinfheacht I gcrích Fódhla fhódghlas fhéarmhar Tadhg na n-ór-chros ó bhórd Loch Léine, Ár n-éigeas eóluis, i gcómhrainn traochda
Traochda i bhfeart is creach 's is díth liom Cara na n-eol ar feó faoi lígaibh, Crann soluis is lóchrann do phórfhuil Míleadh, Mar Sholamh na comhairle i n-eolas laoithe
Laoithe léigheanta dréacht is díodhachta, Le meabhair, le céile, le h-éifeacht líonta, Mar fháidh na séad ag léir-mholadh Íosa I dteanguin na nGaodhal gan claon 'na sgríbhinn
'na sgríbhinn tá díodhacht agus teagasg le fagháil, 'na laoithe tá mílseacht is binneas tar bárr; Ó'n Naoimhsprid do shíolruigh gach siolla 'na dhán, Is tá draoithe dá innsint gurab easnamh a bhás
A bhás do chuir doilbheas follas ar Éire, Is d'fhúig táinte a' tál na ndéara, Idir chléir is dáimh, bháird is éigse, Ó torchradh tláth ar lár an phoenix
Phoenix Mumhan do chrú ghluin Éibhir, Dáimhire chlúmhail, ughdar léigheanta, Bráthair dlúth Uí Shúilleabháin Bhéara, Is Ó Donnchadha an Ghleanna gan bladar ba ghaol do
Ba ghaol do Mac Cártha na Blárna fuair géilleadh, Saoi gan dochma do bhronnadh na séada; Triath Dhúithche Ealla do réir labharta chéadta, Is Fínghín an tsuilt ó Ucht an Éin Ghil
Gile na gluine gan timheal 'na bhéasa, Searc is rún is clú na h-éigse, Fear dáin do chumadh i bhfuirm na h-éifeacht, Tapur soluis na n-ollamh gan bréaga
Bréag níor cluineadh in' fhriotal le h-éinneach, Acht modhmhaile is míne go crích a shaoguil, Go riaghalta caoin a' sgríobhadh go saothrach Ar mhórdhacht Chríost, a ríoghacht is a naomhaibh
Naoimh is aingil aitchim dá chaomhnadh Ó phéin, ó pheannuid, ó chleasaibh na péiste, Suas go Parthas bheannaighthe an Éin-Mhic I gcómhluadar aingeal is abstolaibh naomhtha
{N L215} {L 29} {B 1795ob 18D} {G L} {U 0218} {C Fil
} {M 8} DUAN ÍOSA
A Mhórmhic cathrach cailce na soillse aoibhinn A thrócaire Pharrathais a phearsain 'en tríor naoimhtha A stóir ghil maithmheachas tabhair 'n-ár gclaoinsmaointe Is treóruigh m'anam gan anfadh it ríoghacht, a Íosa - Amen
Amen a Íosa do cheannuigh go daoir me Ar an gcrann Dé hAoine Do namhaid dot thraoichadh abhfad ót ghaoilta Do bhanaltra taoibh leat go cathach 'ot chaoineadh Is mise go millteach ó tháinig brígh ionnam Dot chéasadh ar mo dhícheall Is mo chúig chéad míle de chéadthaibh sceimhle Mar is é sin mo dhíoghal duit
A Íosa dhealbhuigh talamh is tréanmhuir dúinn A Naoimhspirid Bheannuighthe cheannuigh go daor me ar dtúis Díbir m'ainbhfios damanta, a Dhé na ndúl Is dírigh m'anam gan pheannaid gan phéin dot chúirt
- Amen
Amen a Rí na ndúl Cé thugas leat mo chúl Do ritheas uait ar siubhal Do thréigeas do shéanas do ghnúis 'S cé rinneas go minic súd Ná cuir druim do láimhe liúm Mar is leatsa atáid ag tnúth M'anam, mo chroidhe, is mo dhá shúil
Dot chúirt cheólmhar chompórdach dlígh ár dtriall Chughat seól ár ngnúis bóthair a Rí na riaghal A stiúir ghlórmhar úird chomhachtaigh Chríost na gcliar Tabhair stór it dhún damhsa agus díon me, a Dhia
- Amen
Amen, mar is tu mo stiúir, mo liaigh Is mo dhochtúir thar dochtúirí a Dhia 'S an charaid sin do cheannuigh me go dian Trét bhás sa Pháis ag fulaing na bpian
A Dhia ghléigil na féile is a athair dhílis A liaigh naomhtha do shaor sinn ó pheaca an tsinnsir Riar, réidhtigh, ní céim ort ár nglasa scaoile A Thiarna Aenmhic na daonnachta i bhflaitheas soillsigh
- Amen
Amen a Íosa, cé fada me im shaighead nimh Dhamanta 'ot dhíbirt 'S as gangaid an ghnímh sin tá m'anam bocht cíordubh Ceangailte i gcuibhreach nach féidir a scaoile Go saorfir arís me le déirc shéin d'fhíorfhuil Naomhtha do chroidhe ghil
Soillse na maighdna agus grása an Uain Go bhfaghamna mar oighreacht 'n-a n-árus buan Goidhnigh me a dheighleinbh Mháire it chuan Is roinn linn do shaidhbhreas, a ghrádh gan ghruaim
- Amen
Amen go binn a Rí agus a Uain Do cheannuigh me go carthannach ar cuaird Ag an bpiolóir sa phionós chruaidh 'S na Giúdaigh fhallsa, dream an uabhair, 'Ot sciúrsáil eatortha 'ot mhasladh go muar; Do bhrughadar do shúil mhilis shuairc Do ghreadadar do ghearradar do ghruadh 'S d'árduigh íota an fheill sa tsluagh Chum ár dTiarna do threascairt gan taise gan truagh
Gan ghruaim beir leat fé bhrataigh Mhuire go fial Suas ar neamh mo phearsa ó stoirm an diabhail Fuascail m'anam, tair dom choimirc sa tsliabh 'S Luan na Breatha glac me it chuideachta a Dhia
- Amen
Amen go dlúth dúthrachtach fial Do bhriseas foríor do dhlighe 's do riaghail I ngach tír 'n-a mbíodh mo thriall Im dhall im dhaol fé shéala an diabhail Trém thuitim go dubhach ag dúbailt na bhfiach Níor bh'iongna liúm le cumha le ciach Le buile bhróin is dheóir is liach Dá scoilteadh tríd mo chroidhe in mo chliabh Le luighead mo pháirt 's mo ghrádha do Dhia
A Dhia na n-aingeal 's a bhanaltra an Ríogh chomhachtaigh Stiallaidh m'anbhroid, scaipidh mo mhídhóchas Riaruigh m'anam i mbeatha na binnghlóire Fé sciath na n-aspol ag amharc na Tríonóide
- Amen
Amen, a Tríonóid na naomh ghlórmhar, machtnuigh Gur thúirling gealphrionnsa na bhflaitheas Fá bhánbhruinne Mháire 'n-a leanbh: Trí ráithe dfhan máistir na n-aingeal Le humhlaidheacht le húirísleacht aici Is fuirnéis grádha 'n-a lár ar lasadh; Dfhuaduigh anuas ar an dtalamh An tUan geal dár bhfuascailt ón bpeaca; A Mháthair ní bhfághadh bheith sa chathair Go dtáine san stábla chum leabtha; Is ann do bhí 'n-a luighe go dealbh Gan fíon gan feóil dá beól le blaise; I gcolgás táir in árus an eallaigh Do rug sí Aonmhac Dé na n-aspol Fuacht is fán níor cháin mar chleachtadh 'S do b'é an radharc naomhtha mainséar an asail
A Thríonóid, a chríochnóir an teagaisc i réim A chaoinchomhairligh ríshómplaigh, chneasuigh ár gcréim A dhíodhacht óirdchirt chinn Rómha na saltrach séin Feighil fóir go sitheóilte agus tearmain mé
- Amen
Amen, is me an meathach ná smaoineann go dtiocfa an lá (daor) Lá diachrach ár dTiarna do théacht 'N-a chathaoir is leathchloidheamh na n-éacht 'N-a láimh chomhachtaigh chirt stróicfe gach tréad Gan fábhar le fagháil ar bith d'aon Acht an bhantracht bhinn is milse méinn Do bhaistfar i ndeóraibh órdha an tséin Ní hiadhfar rómpa dóirse Dé 'S beidh geataí na gealríoghachta réidh Chum iad do ghlacadh insna flaithis i réim
Is me airgtheach an ainbhfis 's an aimhlis, réab Aitheanta na heagailse agus dlighe na naomh, A dhalta shil go cathach fuil do chroidhe 'n-ár dtaobh Sealbhuigh ár n-anamacha it ríoghacht is glaeidh
- Amen
Amen, a Rí ríghthe an tsaoghail Do leath 'n-a linn binnghuth do bhéil Ar chlannaibh Éibh thimcheall 'n-a dhéirc Let mhaith let mhínmhilseacht dár nglaodhach Ar Neamh ag suidheamh soillse gach séin I mbeatha shíoraoibhinn na naomh 'N-ár lasair fhíor ghrinnghlain mar ghréin Dot phearsa naoimhtha a Íosa a Mhic Dé
Glaodhmíd dár gcaomhchoimhdeacht Peadair is Pól Céile Íosa naomh Cíprian Basil is Iób; Cléir shoillseach Dé, Síomon, Marcus geal, Eóin Go saothruighid dúinn séan-ríoghacht na bhflaitheas mar lón
- Amen
Amen a shaoi shoillseach na salm Do dhortas ar dhream fhallsa na faladh Sonas sruith séin séadach 'n-a cheathaibh 'S do bhronnas mar bhéile éachtach it bhainis Dár gcobhar do chló chomhachtach do phearsa Tobar is lón trócaireach na beathadh San tSácraimínt Naoimhtha dot leanbh Ar staid na ngrás ngrádhmhar tu ghlacas
Lón beannuighthe na bhflaitheas agus Chríost neamhdha Lón saltrach na n-aspol agus dlighe an Áirdmhic Lón Parrathais na n-aingeal is an Ríogh ghrásaigh 'N-ár stór seasaimh ag ár n-anmaibh is díon Mháire
- Amen
Amen, a Mháire mhíorbhúilteach, díon mé Ar mo naímhde lá an díoghaltuis go léir Lá ghiúistís na ngiúistísí is é Lá an deighilte, lá an aighnis, lá an phléidhe Lá leighfid na braighde ruisc cré Lá liughrigh is búithrigh chloinne Éibh Lá an chongcais lá ár gconntais do léigheadh Lá tóirneach is mórchuisne scéith Lá an ghleó so, mo scólladh, mo scéan, Ní bhfaighidh teiche ar bith ó fheirg Mhic Dé
A Mháire bhrolla-gheal shochma 's a mháthair Chríost Gárda' ar dhoilbheas dhorcha ár námhad sinn Táthuigh, cosnaimh go sochrach sámh 'n-ár gcroidhe Grása an tSoluismhic crosadh sa Pháis 'n-ár dtaoibh
- Amen
Amen, a oighreacht shaidhbhir na naomh Do thaighid is do thuill me go daor It íspirt ar mhaoilinn an tsléibhe Le fíorfhuil do chroidhe agus do chléibh Is nuair shuidhfir it ríbhreitheamh thréan Scaoil me let chloinn mhilis féin, Lá an díoghaltais, lá an sceimhle, lá an léin, Lá an bhuairimh, lá an ruathair go léir, Lá an luain duibh, lá an chruadhchoiste ghéir, Lá an tsluagh nimh i nduadhrith 'san spéir Lá buailfar gan truagh an buille daor Lá scuabfaid ó chuallacht Mhic Dé 'N-a splangcaibh uilc dream na láimhe clé
A thaoibh nur scoilteadh i gcochall na croise céasta Do chroidhe is do cholann i gcobhair na cine daonna Dár saoiradh ó dhoirtis 'n-a srothanna fuil do chléibh ghil Díon it fhochair is fortuigh ón uilephéin sinn
- Amen
Amen, a ghnúis lonnrach na ngrás Cé chuir na dúbh-Ghiúdaigh chum báis Do chorp geal clúmhail cúmtha gan spás Ar an gcrois fé chiach phiantach sa Pháis Osna mo chroidhe choidhche do chás Gan sórt ort ót choróinn go dtí t'thrácht Acht nódhchulaith beóluit mar bhláith Is t'fhíorfhuil naomhtha le taoscadh dhet chneadha Creach na gcreach tar creachtha chách An chreach so i gcreatha 'om chreathadh is 'om chrádh Mo shearc tar lear go lag ar lár Mo thruagh mo Thiarna ar shliabh an áir
Sinn díon a Bhríd naoimhtha gheanmnach ghrádhach Ar sceimhlibh an fheill mheilltigh mhalluighthe ghnáith A Mhichíl ghil bí 'e shíor mar charaid dhom scáth Is le linn Íosa 'om ghlaoidhach guidhimsea árdaingil tu 'om láimh
- Amen
Amen, cé gur me an cladhaire meillteach méirligh Is tíoránach táir an áir 's an éirligh Dfheall ort, mo channtla, lem chlaonchuir Is a ghrian 'na ngrás ngeal grádhaimse is glaodhaim tu Grádh do mháthar, grádh na naomh duit Grádh na n-aspol 's na n-aingeal so i réim duit Grádh deaghcroidheach na mairtíreach dtréan duit Is na maighdean n-áluinn mbreagh nár shéan tu; Grádh do leanbh thar taithneamh an tsaoghail duit Is gach grádh dhíobh dá n-áirmhinnse i gcéill duit Mfhocal 's mo lámh duit a ghrádh ghil dá bhféadainn Go glórmhar go ngrádhfinn leis an ngrádh san go léir tu
A Íosa ghil aoibhinn is a Athair an Uain Chíonn sinn-na cuibhrighthe ceangailte i ngruaim A Rí mhilis dhaoinnachtaigh freagair mo dhuain Díbir is dírigh an mhalluightheacht uainn
DUAN MUIRE
Ullaimh a Íosa, naoimhuigh neartuigh Mo thoil mo chroidhe mo smaointe 's m'anam Le toradh ghnáith do ghrása geala 'S in aghaidh mo námhad árduigh m'acmhuinn
A Mháthair Chríost im chroidhe istigh glaodhaimse Do bhláth ghlan shoillseach naoimhtha, a réiltean, Dom ghárdadh ar shaighdaibh nimhe na péiste Atá de shíor ar tí mo thraochta
Grádhaim is guidhim do ghnaoi, do dhaonnacht, Do ghrása geala, do charthannacht naomhtha, A Mháire bheannuighthe, a bhanaltra an Aenmhic Ag scáth 's ag tearmain m'anma taobh leat
Ó's deóraidhe dúrlag dubhach i gcéin me A stóir chroidhe anonn ná diúltuigh m'aodhaireacht Go cuan go cathair gheal Pharrathais phéarlaigh A ghrianáin ainglidhe an Phaidrín naomhtha
Bím deaghshláinteach sáitheach séanmhar Súgach seang go ceann an téarma Ní im árthach galair gan earradh gan éadach Mo liaigh leighis tu a Mhaighdean naomhtha
A bhainríghin bheannuighthe gheanmnach ghléigeal Shoillseach thrócaireach ghlórmhar naomhtha Lonnruigh leasuigh mo bheatha 's mo bhéasa fát bhánbhrat comhachtach ceólmhar caomhnach
A thionnscnóir thaitneamhaigh theagasc na cléire Dúinn fóir freagair go cabharthach déarcach Compórd m'anma 's m'aigne t'éileamh A stiúir-threóir cailce na gCarmelites aosta
A rós na hAoine a shaoi na féile I gcomhar i gcuideachta i gculaith do thréadtha Fuascail friotháil me lá an tsléibhe Ar scólladh ar sceimhle an díoghaltais éachtaigh
Ar ár ar anaithe ar eagla ar éirleach Ar sceón ar scíos ar scríbh nimh léanmhair Ar splangca ar shíonta ar theinte ar dhaorbhroid Ar chogaidhe ar chathanna cathacha an lae sin
Lá na breithe na creiche na créime Lá na feirge teinne mar léightar Lá dubh deórach brónach baogail Goilmneach galarach anacrach éignach
Le binb le buirbe stoirme an lae sin Crithfid na flaithis is lasfid na spéartha Iompoghaidh an ghealach chomh dearg le héanfhuil 'S beidh an ghrian fé mhúrthaibh smúite ag éclips
Na crainn na clocha uile ag scoltadh 's ag scréachaigh Na tíortha ag bogbhrise ag oscailt 's ag réabadh Ruathar reódhtha, ceó agus caora Anuas dá gcaitheamh 'n-a gceathannaibh tréana
I gclos don domhan is foghlach fraochmhar Gáibhtheach greadaithe garbh do ghéimfe An mhuarmhuir bhrúchtach thonntach thaoscach Trí chruaidhscrios chogaidhe is choistí an lae sin
Tóirneach thrompa annsúd noch séidfe Micheál milis go fuinneamhail faobhrach Ar Neamh 's in Ifreann cluinfar in éinfheacht Fothram fuaim na huaille céadna
Órdughadh an aingil 'A pheacachaibh éirighidh Suas go haibidh go hairthinneach éasca Bhur dtaidhbhsí fachtar i bhfaraid a chéile I radharc Sléibhe Olibhet is Calbhaire ar aonchnoc
' Is ann do shuidhfidh Rí na naomhaibh Ár ngiúistís Íosa Críost gan bhréagnadh Ler fuilingeadh páis is bás dár saoradh I gcochall na croise ina rinneadh a chéasadh
Mo cheasna mo chás a chneadha 's a chréachta Ar leathadh do láthair áil chloinne Ébha Cuisleanna a chroidhe ar fad scaoilte scéidhte Gan tlás ag rith ina thuile chraorag
Fianna Fódla is fórsa Chaesar, Fuireann an túir is trúip na Trae thoir Bíodh go rabhadar acmhuinneach éadach Impreamhail óirdheirc lóchrach léidmhach
Clogadach cathbhuadhach mathshluaghach maomach Curanta cródha a leomhain 's a laochra Cumasach ceannusach sealad sa tsaogal An lá úd is tláith cúthail dhfhéachfaid
Mo chiach mo chumhangrach pudhair is péine Liacht mo pheacaidhe is m'aithrighe éadtrom M'iarsma m'athtuirse m'aindeise 's m'éalaing Trian mo chortha ní thuigim gur léir dham
Le baois le buile le luige mo laochais Le daoile daille is le moille mo bhuidheachus 'S le cíocras cuiripe an toirmisc thaomaigh Dlighe Mhic Muire na gcoinneal do réabas
Go mailíseach calaoiseach claonmhar Casaoideach scallaoideach scéalach Scigeamhail scannalach easmailteach éadmhar Munabrach meascaithe i malluightheacht éigin
Taidhbhseach tóicheastalach sclóndrach scléipeach Uaibhreach iomarcach mustarach péacach Poimpeamhail póiteach cóisreach craosach Loscaithe ag leisce na meisce do thréigean
Gruamdha goirgeach colgach caethach Buartha bladarach bagarach bréagach Fuathmhar feargach tarcuisneach taodach Suaidhte searbh i mbearta 's i mbréithre
Mioscaiseach meabhlach sanntach saoghaltach Goinideach gangaideach cealgach caolruisc Lochtach loititheach slighteach séantach I dturus i dteagasc mo leasa do dhéanamh
Is sómpla don Eóraip le chéile Mo chionta mo chalcathacht m'ainbhfios d'éisteacht Fallsacht fochalldubh cogal mo chléibhse 'S an canncar chleachtas ler cailleadh na céadta
Mo thruagh-sa an teanga do spalpas do spréachas An Tríonóid le saoibhnósaibh éithigh An corp 's an t-anam do ghearras 'n-a stéigibh I ndoimhnibh ifrinn uile mar éiric
Mo thruaghsa an aicme do theannas go saothrach Cáise chúmhra is plúr na déise Rífheóil rathmhar is carrbhas craobhach Brothallach blasta le bacaigh mar bhéile
Is dhíbreas donán diombáidheach déarach Seanóir singil i dtuise gan téagar Is baintreabhach mhuirearach uireasbhach aonair Uatha ar siubhal gan fiú na déarca
Mo thruagh-sa an drong dubh diúltach d'éimigh Aoibhneas armas Eagaisle an Aenmhic Intinn aitheanta charraige Chlément Cathaoir chomhairle Rómha na réiltean
Mo thruagh-sa an dream bocht allta ghléasas Gnáthmhaidhm mhaslathach mharbhthach aonaigh Íota uilc aithisigh 'dheasca drochmhéinne Is fíorfhonn fola do dhortadh go déistnach
Mo thruagh-sa an táin gan tábhacht ler tréigeadh Tiarna an teampuil sheanda thréithigh Is tug flaitheas na gcomhacht ar nóimeant réime Do scaipeas mar bhláth de bharr na géige
Mo thruagh-sa tachtaithe i dtaisce gan téarnamh An t-athair 's an mháthair fá n-a ngéarghlais Sloigithe súighte múchta i mbréantas Ar leacachaibh Lucifer liosta dá léasadh
M'uathbhás adhbhar a ndamanta a dhéanamh Luacht cuid feóla an Mhóirmhic naomhtha A gclann 'n-a gconairt mar thugaid ar théadaibh Do shúistíbh diana an diabhail dá bpléascadh
A cháirde thuigeas script oidis mo dhréachta Meabhruighidh machtnuighidh go marthannach tréimhse Giorracht ár ngairme ár gcairt 's ár léise 'S nach fios dúinn cé is túisce ghlaodhfar
Na cinn do chumhduigh cúrsa céille Intleacht ughdar d'iomchair éifeacht Caoinchiall chriostalach chliste ghlic Ghaedhilge, Eabhrais, Arabic, Laidean is Gréigis
Is suarach seirgthe deilbh na bplaosc san Ar fuaid na roilige i ndoimhneas fé léithlic Gan chluas gan chroiceann 'n-a gcloignaibh maola Coganta, creimthe, deighilte ag daolaibh
An cholann do bhí go fíontach féastach Gliadrach giodamach uilleanach aerach Ar hallaíbh bána ag práisc 's ag pléireacht Is fá chuilteanna síoda luigheadh go néata
Is gránna an conablach gorm a géaga Is dreóighte an rannclach úrla a héadain Is pláigh a bolaith, is camra caethach Leachta, lobhtha, fé chlochaibh a scéimhchruth
A Mhaighdean bhríoghmhar guidhim go gléigeal Rí na reann ar an gcrann do céasadh Ag treórughadh anma an pheacaigh bhoicht shaorshnimh Dúinn-na an duan so suas 'n-a naomhbhrogh
CARBHALL ÍOSA
Amen, Íosa dom dhíon is dom ghárdadh Cé gur liomsa cuireadh chum báis tu Is mé bhuail go cruinn trí chroidhe do dhearnan 'S it chaomhchois chúmtha chúmhra an táirnge
D'éis an éirligh thréin seo thráchtaim Go faobhrach fallsa an lannsa sháitheas-sa Trít thaobh gheal 'ot chéasadh 's 'ot chrádh-sa Ó
Cadé mar mhasluigheas lem mhailís tu, a mháistir
An custom do chleachtas gan amhras d'áiteamh Ó bhonn go baitheas it phearsa níor fhágas Órlach aonair saor gan áireamh Mo chúig céad scíos
gan líonadh 'e chneádhnaibh
Mo léirchreach cad dhéanfadsa an lá san A bheidh clann bhocht bhréagach éadmhar Ádhamha Ar an sliabh ina dtréadtha ag éigheamh 's ag gárthadh Fé choistíbh daora an Aenmhic ghrásaigh
Mo scannradh an talamh na flaithis 's an bhánmhuir 'N-a splangcaibh dearga ag amharc an áir sin, Beidh caortha lasta 'n-a gceathaibh dá gcáitheadh Trí chogaidhe feirge ár mbreithimh, mo chás guirt
Léighfidh ár gclaonchortha gránna Mura ndéanam sa tsaoghal so a shásamh Le haithrighe éachtach shéanmhar neamhdha Do ghealfas ár n-anam mar shneachta na mbánta
A dhlighe agus a aitheanta feasta ná beárnam Acht bíom go saltrach salmach páirteach 'N-ár saoithe ag seasamh sa mhachaire láimh leis Go binn fé bhrataigh ghlain bheannuighthe an Árdmhic
Is míle fearra dhúinn tearmain ghrádhmhar Ríogh na n-aingeal, na n-aspol, 's a mháthar 'Ná sínn bheith damanta ceangailte ar chábla 'N-a theintibh treascartha treasna age Sátan
A dhaoine, is gairid an sealad so atá againn Dá bhrigh sin casam go carthannach cráibhtheach Ar Íosa an leanbh do cheannuigh sa Pháis sinn Is beidh soillse Pharrathais againn dá bharr san
CARBHALL MUIRE
Is tréithlag mo chealltair i gcanntlamh na gcás Dom spréachadh le splangca 's me ar bhrannra ag an mbás Mo bhréaga is mo bhlanndar 's mo chlampar gan spás Do shéid mise i dtreabhlaid neamhmeabhrach im rás A réiltean na n-ainglaibh Ná héimigh me thearmain Go daonnachtach carthannach Let bheannuighthacht go brách Lá an daortha, lá an díoghaltais, lá an éirligh, lá an sceimhle, Lá an éachta, lá an bhaoith-ghuil, lá an bhínse, lá an bhráith Lá saorfar na saoithe go fíorcheart tug grádh Dár ngéarchumann Íosa ina thaoide gan trághadh
Níl éifeacht im annsacht ná ceannsacht im cháil Ag tréineacht an iomchair is fallsa le fagháil An saogal ní ghabhann liom, cé mheall me mar chách 'S do shéanas lem chamhchoir mo phrionnsa 's a pháirt A chaomhchoinneal chabharthach Na cléire ná tarcuisnigh Mo shaothar mo thaitneamh duit A bhanaltra na ngrás Do thréithe is do ghníomhra dá naomhthacht dá mhilseacht Dá léigheantacht dá aoirdeacht dá aoibhinne atáid Dá bhféadainn go binnghlic go bríoghmhar go bláith Do dhéanfainnse a gcaoinchur i gcrích dhuit le grádh
Mo léan guirt mo labhartha tug canncar im chneadha Go léirghonta 'om lobhadh-sa 'n-a thonntachaibh pláighe Is éalaingeach annreachtach fannsnuidhte atáid Mo chréachta-sa ceantach ar shlabhra agem námhaid
A phéarla ghlain gheanmnaigh Na féile ná dearmad T'Aonmhac gur cheannuigh me Go peannaideach sa Pháis A chéile an Spirid Naomhtha ba séanmhaire soillse Ná tréig sinn-na, díbirthigh fhíorbhochta an fháin, Glaedhmíd dár gcoimhdeacht thu d'oidhche is de lá Is réidhtigh go ríoghacht Neimhe an tslighe do shliocht Ádhaim
An Réx tug na hEabhraigh le leabhairmhaiseach sámh Trí shléibhte is dubhghleannta na Fionnmhara slán Géilleam 'n ár ngreann do 's is lonnrach ár stát Dá aodhaireacht le hannsacht ar bhantracht na ngrás
A réiltean na fairrge A naomhgheata Pharrathais Éist-se lem charbhall 'S lem agall ort de ghnáth Mo chraeschleachta chlaoidh me, mo chlaenchleasa chaoich me Mo bhaethbhearta baoise do thraoich me 's do thnáith A ghréinlile dhíograisigh dhílis fé scáth Do scéith' oinigh díon mise choidhche ins gach gábhadh
A Dheighmhic do bhronn dam do thabhartais le grádh Ná roinn liom de lomcheart a chrobhaire na ngrás Saidhbhreas an domhain-se ní thoghfinnse it áit Is gan deighilt liotsa tabhair sinn ar dhream na deasláimhe
Mo thaidhbhse do threascair me Mo chladhaireacht do chealg me, Mo bhladhmann mo bhladaireacht Mo mhalluightheacht 's mo ráig Seo an loibhre go líonmhar mar oighreacht do thuill dam Bheith i mbraighdeanas millteach 's i ngeimhleach fé ghráin A mhaighdean na maighdean ngeal leigheas mise i dtráth 'S ná foidnigh me leaghadh i nglais 's mo thinnluit dom chrádh
A Mháthair mharthannach mhaiseach an Leinbh Naomhtha Le grádh is le taitneamh do cheannuigh an chine dhaonna A chráibhthigh charthannaigh mhachtnathaigh mhilis saor sinn Go brách fét bhrataigh ghil bheannuighthe a Mhuire an Aenmhic
DUAN CHRÍOST
A Íosa a mhic Muire, a Rí ghil na righthe A Impire na cine daonna is a ngrádh A Chríost mhilis oinigh, a Shoillse ler cumadh Ríoghacht Neimhe is nidhthe an tsaogail i dtráth, Díbir ár ndaille ár mbaois is ár mbuile Choidhche as ár gcroidhthe a réiltean na ngrás, 'S it íspirt-se a Leinbh naoimhtha na croise Cuimhnigh go dtugais saor sinn it bhás
Mo sceimhle-se an stoirm scíosmhar 's an cluiche Claoinmhar so chuir i ndaorbhroid sliocht Ádhamh It dhlighe-se do bhrise, a Naoimhspirid, do thuilleas Teinte uilc an choire chraosaigh 'om chrádh; A Rí ghil do rugais Maois leat 's a thrupaibh Trí chorp na tuile tréine gan báth Dá bhrigh sin a chumainn na Gaoidhil bhochta coimirc Is go díograiseach cluthair saor sinn it bhás
Ót mhaoilinn-se a Mhuisir' aoibhinn go hInis Fíontach na Finne is éachtach a gcás Chois Laoi gile, Life, Bhríd agus Bhiorrbha Dhuibhneacha, Dhoire, is Éirne mar dfhás Gach líne go liosta aimhleasach scriosta Tug díoghaltas ar fuid na hÉireann le spás 'S mo dhíth ghuirt-se an fhuireann chlaoin so ná critheann Dot fhíorcheart-sa a Bhreithimh naomhtha na ngrás
Ó Léithghlinn don Daingean, ó Cheann Léime go Gaillimh, Ó Bhéarsa go Seanainn thaoscach na dtonn 'Sa réim sin go Banna tá 'n-a gcaor luisne ar lasadh Blaom i ngach baile, éitheach is mionn, Claonta agus gangaid léirghonta is cealg Craos agus faladh, daorbhroid is feall, 'S mo léan guirt do pheannaid a Aenmhic na bhFlaitheas Séanta ina scannail ag méirligh an domhain
An méid sin do dalladh do caochadh do mealladh Ag réabadh na n-aitheanta le craos is le drúis Le daormhionnaí spalpadh in éitheach le canadh Gan spéis acht mar scaipe bhraon bhig den drúcht Staonaidh is stadaidh géillidh is cadaidh Le naomh-aithrighe reachtmhar ar Dhé-Mhac na ndúl Blaomaidh is lasaidh go déarfhliuch le taitneamh Do phéarla na bhFlaitheas is réidhfidh bhar gcúis
DUAN AN SPIRID NAOIMH
Is éachtach an t-éirleach so in Éirinn le spás Dár gcaochadh dár dtraochadh dár dtréanchur chum báis Ár n-éitheach ár n-éigean ár gcraosnimh ag fás Do léas sinn, do léirigh 'n-ár méirleachaibh ráis Ag tréigean ag séanadh an Chuirp Naomhtha san Íosa ghil Dár saoradh do céasadh ar ghéagaibh na caoinchroise; A phéarla na féile trít phéinbhroid sa Pháis Réidhtigh go réilteanach déarcach ár gcás
Ins gach aonbhall fén spéir seo na gréine le fagháil Do leath léigheantacht is séimheacht is naomhthacht do cháil' A Éire, gur ghéilleadar Gaedhla go táir Do bhaothbhirt do bhréaga na péiste tug ár Ar chaomhshliocht Mhilésius ba séanmhaire soillse suilt Réim-oinigh méinn-mhilis géarchumann díograiseach A chéile na Naomhspiride a naomh-Mhuire ár ngrádh Saor sinn fé shéala do scéithe lá an bhráth
Mo léan guirt na scéalta do scéithmair le ráig Ó shléibhte na Féinne go hÉigipt na bhfáidh Ó Bhénice go Naples ó Suédland go Práig 'S ón nGréig go Bhiénna sin eclips is pláigh Ar an dtréad liosta tréad bhuile tréad otair claoinchleasach Ná géilleann do bhréithre na cléire seo fíordhleaghthach Lá daol an lá daorfar an saoghal de shliocht Ádhamh Is lá séin agá nglaodhfar ar thaobh na deasláimh'
Mioscais is malluighthacht gangaid is taidhse thréan Cuirptheacht camachlis cealg is cladhaireacht chlaon Tug sinne fé tharcuisne treascartha tinn gan réim Ó, a Mhic Muire ghil freagair me, leasuigh is leigheas mo chréim
DUAN GEANMNAIDHEACHTA NA MAIGHDNE MUIRE
Is méin liom labhairt ar réiltean ronntach Réiltean bhronntach bheannuighthe Réiltean cheólmhar réiltean ghlórmhar Réiltean thrócaireach thaitneamhach Réiltean lonnrach réiltean phrionnsach Chraobhach chlúmhail chaithiseach Réiltean ríoghmhail éachtach ímpreamhail Chaomhghlan Chríostamhail charthannach
Réiltean áthais réiltean ghrásach Réiltean ghrádhmhar gheanamhail Réiltean áluinn néata neamhdha Réiltean chráibhtheach cheanamhail Réiltean aoibhinn shéanmhar shoillseach Réiltean bhríoghmhar bhanamhail Criostal na céille, coinneall na cléire Is lile na maeghdean maiseamhail
Réiltean órdha réiltean ómrach Réiltean mhódhmhrach mharthannach Réiltean lóchrach réiltean chomhachtach Réiltean choróinneach chabharthach Réiltean riaghalta réiltean dhiadha Réiltean ghrianda gheanmnach Gile ghreidhnach mhilis mheidhrach Oinigh oighreacht Pharrathais
Réiltean oirdheirc réiltean sholusmhar Réiltean shochrach shaltrach Réiltean chumhra réiltean chongantach Réiltean shúgach shalmach Réiltean spirideamhail réiltean mhisneamhail Do shéid na milliúin mascalach Is oilithrigh uaisle ag eiteallaigh uainn-na I seilbh ghil shuairc na bhFlaitheasa
Réiltean eóluis réiltean chóirigh Go réilteach ród na hEagailse, Séad tar seóda an tsaogail sclóndraigh Séad is mórdha ag aspolaibh Séad do sheóil i réim gach ógh Go naomhtha a chomhad na haitheanta 'S ina gcéadtaibh óigfhir léigheanta leóghanta Shéimh i gcomhar na n-aingeala
Seo an réiltean tar gréin ghil a shoillse is fearr An réiltean is séanmhaire i ríoghacht na ngrás Réiltean ler naomhadh na mílte báb 'S ag an bhféasta do chaomhnuigh ar Chríost do Sheán
A bhéithe thuigeas script-uige mo dhuain i dtráth 'S is séimhe choingibh gan mhilleadh go buan bhur mbláth Léightar linne gur sibhse do fuair an barr Craobh na cruinne agus cuideachta an Uain go brách
DUAN DUAISE NA bhFÍORMHAIGHDEAN
Seo comhairle thar chomhairleacha an tsaogail Mar chomhairle bheir Gaedhlach go glinn Do gach óigh mhilis mhódhmharach mhaordha Go deó libh gan réidhteach i gcuing A ógaibh dá órdhacht bhur dtréithe Acht pósaidh mo ghéarchumann Críost Ó
's do gheóbha sibh coróinn ghlórmhar dá aodhaireacht Go ceólmhar geal naomhtha 'n-a ríoghacht
Ní bheidh breóidhteacht ná brón oraibh taobh leis, Ceó ar bith ná tréanthinneas cinn A chomhursain 's a chomhgus ní baoghal díbh Is spórtach bhur scléip shuilt is grinn Is mó sibh fé chomhachtaibh a scéithe 'Ná Seóirse is a shaoghaltacht fá thrí Ó
's mo chomhairle go dóchasach déinidh Is tógaidh chum Dé ghil bhur gcroidhe
Ní leómhfidh fear móide do spréachadh Ná fós fear an éigin gan mhoill Fear póite is fear fórsa chum éirligh Sin teóra le méirligh an fheill Ní leómhfidh an sórt so oraibh sméide Ní leómhfidh, beidh céile an Spirid naoimh Gach nóimeant dbhur bhfóirthin dbhur bhféachaint Dbhur seóladh dbhur saoradh 's dbhur ndíon
Bíodh comhartha an Chruthóra ar bhur gcaomhchruith Deaghshómpla agus méinn ghlan nbhur ngníomh Is cuiridh foghmhar maith 'n-a stór chum bhur bpéarla Go córach discréideach gan mhaoidheamh Faghaim trócaireach i gcló agus i gcéill sibh In bhur seóideanna séanmhara ag tigheacht Ó
ar sógh ag seinm mórdhacht an Aenmhic Gach nóta go néata dá dhíodhacht
A phósaidhthe Fódla le féile Bídhidh cóirighthe i mbéasa 's i mbrigh A phósaidhthe bóthar na naomh uile Ród Croise Céasta mo Ríogh A phósaidhthe i gcóisir na réiltean Fógraim díbh glaodhach ortha is guidhe Ó
go hómarach congnathach craobhach Is beidh glóir agaibh taobh leó in bhur suidhe
A bhábaibh an áthais ná ceilidh ceannsacht Ar áilneacht ar breaghthacht ár mbreitheamh, m'annsacht, Is grádhmhar do gháirfinn is gan leisce dhamhasfinn Ó
'n-a arús anáirde dá bhfeicinn ann sibh
Is rábach do rásfinn is cleite im bhannda Is fáinneach do cheáfrainn is m'eiteall seanda Is le gáirdeachas gháitsfinn i gclos dár bprionnsa Ó
go hádhmhrach ar a láimh dheis dá mbeinn 'n-a chamtha
Aguisín do cuireadh leis sin: I bhflaitheasbhrog mheidhrach ghreidhnach ghreanta na nÓrd Salmach shoillseach shadhorghlan chranna na gceól, Le meanmna a radharc it oighre idir aingil is óghaibh Go bhfaiceam-na a Thaidhg fé mheidhir tu ag cantaireacht leó
DUAN AN ATHAR SÍORRAIDHE
An uair thagainn go tigh an tabhairne 'S do shuidhinn ann chum óil Le garsa ghlan ghreanamhar Ba mhilse guth beóil Dá dteagmhainn ba chaithis liom Bheith eatortha go meanmnach Is seanchas suilt againn-na Punch ringce agus ceól
Insa chleachtadh san ba mhalluighthe 'S ba mheillteach mo mheóin Gan aithne ar an leanbh oinigh Íosa, mo bhrón
Acht carrbhas is ainbhfios Gan eagla ná aithreachas Seo na cealgaibh do cheangail mise I líontaibh an leoghain
A athair ghil na n-aspolaibh Is a Aoinmhic na hÓighe Do cheannuigh sinn le carthannacht Do chroidhe agus do chló Mo cheasna i gcrois go peannaideach It phearsa mhilis bheannuighthe Déin tearman go taitneamhach Do dhaoine ins gach gleó
Bearta buile, bladaireacht Is baoisnimh na n-óg Go lasta liosta m'aigne-se Agus m'intinn do thóg Gur cailleadh me gur mealladh me Gur dalladh me gur fealladh me Insa staid seo ag brise t'aitheanta-sa A Rí ghil na gcomhacht
A bhanaltra mhaith mharthannach A chaoinshearc 's a stóir Beir m'anam leat go ceanamhail Glan aoibhinn i nglóir Insa chathair sin do dhalta-sa Idir aingealaibh na bhflaitheasaibh Is fét bhrataigh chirt i bParrathas Gheal díon me go deó
A Mhuarmhic Dé ghil shaor ar fad do dhaoine I gcruadhtan naomhtha chéasta i gcath na hAoine Fuascail féin do thréad go feartach foillseach Suas ó chraos na péiste 'ot chathair shoillseach
DUAN NA TRÍONÓIDE
Éisteadh gach eólach 'san Eóraip go héachtach Lem sceólta go scéithfead don tsaogal gan spás Aonmhac uil'-chómhachtach na trócaire gur thréigeas Ár nglór uile ár ngéarshearc do shaor sinn sa Pháis Ár gcrobhaire bronntach, bile milis, Cabhair an domhain a ghlaine ghile Fonn na bhfann ár gcoinneal oinigh Réiltean na ngrás, Ughdar na féile agus péarla na díodhachta Ár gcaomhchumann Íosa do scaoilfeas ár gcás
Cé léanadh do leónadh do comharthadh do caochadh Do tórthadh do traochadh i spéirlinn me im rás Glaodhfadsa ar chló mo Chruthóra do réidhtigh An ród so na naomh dam go séanmhar 'n-a bhás Ár gceann ár ngreann an buinne is binne Ár bpreannsa ár lonnradh, gein na spiride, Ár n-annsacht ceannsacht leinbh Muire Ár bhPhénix i dtráth Dfhuascail go daonnachtach déarcach sliocht Íbhe 'N a chéasadh ar an gcaoinchrois Dé hAoine le grádh
Na méirligh is mó againn fé lóchra na gréine Gach meóin uilc is éirligh 'n-a dtréithe le fagháil Mo léirchreach tar beóluit na cóisire céadna Mórchortha claona mo chraoschuirp 's a cháil Is fallsa dall me im dhuine bhuile Is clamprach cam do thuilleas teine Dhream na ndeamhan, 's a gcoire nimhe Ina chaorthain gan trághadh, Dom shíorloscadh, 'om scóladh 's 'om dhóghadh-sa ag daolaibh I bpóna na péine 's na péist nimhe 'om chrádh
Déanam le dóchas deighdheórach deighmhéinneach Deaghshómplach deighbhéasach trí thréanthuile grádha An saothar an fóghmhar go cróinneach go craobhach A thógfas i réim sinn ar thaobh na deasláimhe Ár dTiarna cúmhra chúm an chine Ár nDia ár gcongnadh dhúinne cuirfidh Diabhal na crúibe ag lúbadh i liostacht 'S a chuideachta dhá dtnáith Lucifer ag ualfairt 's a chuallacht ag scréachaigh An sluagh dubh san séalaithe séanam go brách
Tá an t-aonchreideamh d'órduigh do chómhairligh do phréamhuigh Mo stór-sa go séadach ag blaomadh go breágh Dá thréada go cródha go hórdha go héideach Is ceólmhar a chléir 's is Té Deumach gach lá Fortuigh fóir is seóil gan tuirse Do phobul bóthar cóir na croise 'S le soilbhshóghchas spórtach seinneam Salmach i bpáirt Trí dhúthracht dár nUan geal go huasal go haoibhinn Is buaidhfidh go bríoghmhar linn Íosa ar ár námhaid
Is creach tar creach an chreach so chlaoidh Gaedhla Creach do chreach le creacha i gcrích Éireann Creach na gcreach ag clanna an chlaointsaogail Ó
mo chreach níl meas ná blas ar dhlighe Dé ghil
DUAN AN tSLÁNATHORA
Mo ghrádhsa mo Dhia, mo ghárda mo liaigh Mo ghrádh geal mo thiarna trócaireach Mo ghrádh mhilis Críost - grádh an uilechroidhe Mo ghrádh ar fad tu a Rí na glóire; Mo ghrádhsa do shúil, mo ghrádhsa do shiubhal Mo ghrádhsa do chlú is do chomhachta Mo ghrádh thu le fonn cé táim buniscionn Ní dhearna, mo chumha, do chomhairle
Mo ghrádhsa do naoimh, a n-áilneacht 's a ngnímh Mo ghráin bearta is baois na hóige; Mo ghrádhsa do dhlighe, a breághthacht 's a brigh Mo ghrádhsa fá thrí do shómpla Ar bhearnas det riaghail le sclábhacht an diabhail Dfhág san gan chiall me a stór ghil 'S a mháistir na gcliar go rábach do riar Slánuigh a Dhia mo mhórluit
Mo ghrádhsa go léir do ráidhte 's do réir 'S do mháthair mar réiltean eóluis Bainríghin na n-aingeal bainríghin na n-aspol Bainríghin na bhflaitheas órdha Bainríghin an tsonais, bainríghin an tsoluis Bainríghin na gcros, na gcoróinneach Bainríghin na ngrás in am sceimhle an bháis Mo chrann dín 's mo ghrádhsa an ógh ghlan
Mo ghrádh tusa a Athair neámhdha na n-aingeal A bhláth ghlan na bhflaith 's a n-aoibhneas Mo ghrádhsa do leaca áluinn gan aithis d'áitrigh do cheart le caoineas Mo ghrádhsa do theagasc, t'árus is t'aithris Mo ghrádhsa gach acht det dhlighe-si Mo ghrádhsa gach aga cráibhtheach do chaithim Dot ghrádh is dot ghairm, a Íosa
Mo ghrádhsa na súirt neamhdha so it chúirt Mo ghrádhsa do chom, do chló gheal, Mo ghrádhsa do thréad, fáidhí na séad, Mo ghrádhsa do mhéinn do mhórdhacht Mo ghrádhsa do phearsa it Pháis sinn do cheannuigh Mo ghrádhsa do chathair cheólmhar Ó, a Íosa na bhfeart ná daoir me let cheart It tu mo shoillse, mo neart, mo dhóchas
Mínighsi méirligh mhillteach an éirligh An bhuidhean bhuile chraosach chóisreach Ná stríocann do bhréithre naoimhtha na cléire Acht choidhche go faobhrach fórsach Fuil Íosa do spalpadh, an tsaoire do stracadh Ag síorscrios 's ag creachadh a gcomhursan Ó
mo sceimhle-si an srian i dteinte na bpian Chuireas mílte gach bliain fé bhrónbhroid
An dream n-a bhfuil tart ampla agus airc Le scannradh na scart dá scóladh I ndiaidh shaidhbhreas an tsaoighil an cladhaire dubh feill 'S na daill ithte ag íota dóighte Casaidh im cháil ar Pharrathas gan spás Tá an peaca is an bás go gnóthach Lá an anaithe 's an bhaoghail, damanta 'n-a dhaol Beidh an t-anam san ná déanfa an foghmhar
Na Caesair ba theann ar spéirlinn na lann Dá thréineacht a gcamtha i gcomhrac Is laochus le fonn na Féinne, 's an domhain Féach, ní raibh ionnta acht ceó beag Tá an saoghal so dár ndalladh, tá an saoghal so dár mealladh Tá an saoghal so dár scalladh ag sceónaibh Séanam in am ár gclaonchortha cam 'S Lá an tSléibhe is sinne an chlann chompórdach
A bhantracht an tséin tug annsacht bhur gcléibh Do phrionnsa na naomh is dá mháthair Do leanas go séimh dúthracht a mhéinn A shómpla go léir 's a ráidhte; Ná staduigidhe go tláith acht lasuigidhe le grádh Preabuigidhe le gárdas naomhtha 'S gur gairid díbh an lá n-a mbeidh banaltra na ngrás Bhur nglacadh isteach 'n-a árus réilteach
Suathadh an tsaogail bhréagaigh bhradaigh bhraoinaigh Uaibhrigh éadmhair chlaonmhair chleasaigh choímhthigh Mo thruagh tug traochta caoch le barra baoise An sluagh in a dtréithe thréig an leanbh Íosa
AN PAIDRÍN PÁIRTEACH
Stadaidh is scéidhfead scéal na scataí Ar mhaodhm ar mhailís Shátan Ar ghangaid ar ghéarghoin ghaethe an ghaduidhe 'S ar chlaonchoir chaithidhe an chneádhaire Do mealladh leis céad tar céadta i gcathaoir Do léigheadh go glan diadhacht neámhdha Is preabaidhsi ón bpéist fá ghéagaibh geanmnaidhe Péarla an Phaidrín Pháirtigh
Seachnaídh séanaidh séala an tsladuidhe A bhréaga, a bheartuigheacht bháithteach Dallaídh an daol le déaraibh aithrighe Is tréigidh taithighe an tábhairne; Leanaídh an réiltean dhéarcach dheaghchroidheach Ghréanda ghealghrinn ghrásach 'S fé thearmann scéimhe a scéithe tagaigí A thréada an Phaidrín Pháirtigh
Aitheanta Dé ná réabadh neach díbh Déinidh, leasuighidh láithreach Bhur mbeatha go béasach caomhnach cneaschaoin Tréitheach, treasbhinn tábhachtach Rachmas an tsaogail scléip is fleadhfhíon Féach gur neamhnídh a mbláith sin Ní mhairfidh acht tréimhse taobh le taithneamhaidheacht Péarla an Phaidrín Pháirtigh
Cabhair na gcréacht do réidh ár nglastsnaidhm Réim na ngaiscidheach ngrádhmhar Do lasas chum laochais léadmhaigh Lachtaoin Craobh na gcailc-ngníomh gcráibhtheach Mo pheannaid mo phéin mo chréim mo cheasnaidhe An taom so thacht dlighe an Phápa 'S do tharcuisnigh naemhscript éachtach ainglidhe Péarla an Phaidrín Pháirtigh
Faladh gach féile, craos is calaois Cléithe is cleasaidheacht cháinte Mallaitheacht méinne tréantoil theasaidhe Taoscadh cannaí is cáirtibh Bladaireacht, blaoman, baothbhroid, bradaidheacht Préimh na bpeacaí chráidh sinn Is banaltra an Aenmhic glaodham mar charaid í Péarla an Phaidrín Pháirtigh
Aistríg a Ádhamhshliocht, Sátan séanuigí Glacaigídh grása grádha na Naomh Spiridí An Paidrín Páirteach tráth ná tréigigí 'S is caraid díbh Máire lá na daorbhroidí
AN PAIDRÍN PÁIRTEACH
Admhaim féin don tsaoghal gur pheacuigheas Is d'Aonmhac ghealchíoch Mháire Sealad dem shaoghal i gclaontacht staraidheacht 'S ag réabadh ceartdlighe an Phápa Munabar béil gan spéis in aithrighe 'S lem dhéirc ní haltuigheadh páiste Acht ag magadh is ag scléip fé thréadta an Phaidrín Naomhtha ainglidhe Pháirtigh
Gach duine nur mhéin leis éisteacht seal linn Le tréithe ár bPaidrín Pháirtigh Seachnadh béithe craos is mailís Bréaga, bradaidhe is cáine; Aifreann Dé ná léig 'n-a fhaillighe Is déirc le deaghchroidhe deárnaidh 'S go maithfidh Mac Dé go léir na peacaí Tar éis na haithrighe tháinig
Nach damanta an scéal don té ná smachtuigheann An phéist bhocht bheadaidhe atá aige 'S go mbeidh curtha sa chré agus daola ag teacht tríd Féar is sneachtaí ag fás air In ionad gach béile méith ná haltuighid Do-bhéarainn bannaí brágha dhíbh Go mb'fhearra i dtaobh Dé dhóibh caoldeoch glaisdighe 'S éisteacht an Phaidrín Pháirtigh
Is cuma liom féin cá taobh n-a leagfaidhear I bpéin nó in aicíd bháis me Acht go mbeadh duine den chléir ann ghléasfadh m'aibíd Is céir do lasfaidhe ar clár dam Fiolair ag éigheamh is féiche i gcrannaíbh 'S mo chréachta ag madraíbh sráide Ó ghlacadar mé fé scéimh a mbrataí Ag éisteacht an Phaidrín Pháirtigh
DÓCHAS THAIDHG INSA MHAIGHDIN MUIRE
Díbhse a Ghaedhil bhochta léighfeadsa eachtra Cé claoidhte tréith me chois taobh na fairrge I gcríochaibh Déiseach ag déanamh machtnaithe Ar phoimp 's ar chlaonchortha an tsaogail mhalluighthe
Laighead ár gcéille agus méad ár n-ainbhfis Coimheascar caethach 'san éitheach spalpaithe Gan suim sa chléir chirt ná spéis 'n-a n-aitheanta Do thuill mar chéile dhúinn séala ár ndamanta
An bhuidhean so is léir dam go scéalach scannalach Bruigheantach bréagach taodach tarcuisneach Gan suim in éigean ná in éisteacht Aifrinn, 'S do Chríost ná géillid, mo léan do mealladh iad
Mo scíos mo scréachnimh an tan ghlaodhfa an t-aingeal san Sliocht Eíbhe ar aonchnoc go déarach deacrach Go cruinn beidh a thréithe ar gach éadan tarraingthe Ag an gcloinn sin thréigeas tu a phéarla Pharrathais
A Chríost let chéasadh go daor do cheannuigh sinn Scaoil ár ngéarghlais go déarcach carthannach A chroidhe na féile leig braon beag beannuighthe Det fhíorfhuil naomhtha ag saoradh ár n-anma
Ar thigheacht an tréinbhreithimh éachtaigh fheargaigh Go líomhtha ár n-éisteacht beidh na spéartha ar lasadh aige An taoide chraosach ina caorthaibh dearga Tíortha is sléibhte uile an tsaoghail ar baillichrith
Guidhim tu a Réiltean ghléigeal gheanmnach Fé bhinn do scéithe ins gach baoghal dom thearman, Lá an sceimhle dhéidhnaigh ghuirt pléidh go daingean me Is ar an dtaoibh gclé sin ná léig me a bhanaltra
Bíom go séanmhar ag glaodhach na n-aingealaibh Is choidhche ag glaodhach na naomh 's na n-aspolaibh Dár ndíon dár n-aodhaireacht go nglaodhaid sinn eatortha 'N-ár suidhthe séadacha i réim na bhflaitheasaibh
IARGHNÓ NA nÉIREANNACH
Mo dheacair dhubhach is ceasna chumhach an ghráin seo ar Ghaedhil Do dheasca drúise agus spalpadh mionn i mbearnain bhaoghail Is le taitneamh dlúith do shealbhughadh go hárd sa tsaoghal An rachmais úd do dhallann súile chách go claon
Is dainid dúinn-na ná leanann cúrsa agus cáil na naomh A mbeatha chumhra a ngaisce chlúmhail a rádh 's a réim A raith a n-iomchar a dteas a ndúthracht 's a ngrádh mar ghréin Do phearsain phrionnsa na bhflaitheas túrnadh sa Pháis i bpéin
A ghasra úd a chleachtas únfairt gach tráth go tréan I ngaise an mhúnlaigh bhracaigh bhrúchtaigh bháidhtigh bhréin Casaidh liúmsa go cneasta ciúin ar ghrása an tséin 'S ná mealladh tnúth sibh is gairid dúinn an bás i gcéin
Tá scamaill smúite agus brataibh dúbha, mo chás mo chréim, Ar cheallaibh dúin na sailmthiúin le gáir Té Déum Is fada chughainn-na fearg chionn bheith táir 'n-ár méinn Mo chreach ag iomchar an pheaca d'iompuigh na táinte i bpéin
A Dhé ghil na féile is a Athair na ngrás Let naomhthoil do céasadh is do brathadh chum báis, A Aenmhic do shaor sinn ón bpeaca sa Pháis Réidhtigh na Gaedhil bhochta is leasuigh gan spás
DUAN NA NAOMH
Ó a bhainríghin na bhflaitheasaibh, is tu mo chrann bagartha Is tu mo chonnsailéir caithiseach - do chuadhas fét thearman; Is é m'intinn is m'aigne - Ó
na mílte bliain dá mairinnse Ó
m'ímpire mhear mheanmnach ná déanfinn t'atharrach
Ní hiongna go dtugas-sa taitneamh dhuit Mar is tu an choinneal gheal chriostalach bheannuighthe Ó
máthair bhreagh ghrásach is banaltra An Fhíormhic naomhtha go daor do cheannuigh sinn
A ghrian fhionn lonnrach na cathrach Iarr go húr úrnaidhtheach carthannach Ar do chaomhchumann Críost Íosa, ár malluightheacht Chailleamhnach chlaon chraosach do dhearmad
Lá éachtach lá éirligh lá greadaithe Lá daortha na méirleach lá an anaithe, An lá meillteach a deighilfar an dream damanta Ó
mo sceimhle, le bantracht mhúirneach phrionnsach Pharrathais
An phribhléid thar chlainn Dé go ceanamhail An t-annsacht an pháirt tá aget leanbh duit Cortha shíol Éibh dá mbéadh ar m'anam-sa Ó
do gheobhthá-sa ót oighre, a mhaighre, a maitheamh dam
Ar a chunntas féin glaedhfidh in' aice me I ndún na ndréacht na naomh na n-aingealaibh Go cróinneach craobhach séadach saltarach Ó
dá mholadh le saoghal na saoghal go marthannach
A bhainríghin na hAoine is an tSathairn aoibhinn Tabhair eólas na slighe dham nár ghabhas riamh roimhe seo Stiúruigh me go dúthrachtach díreach Mar rinn an réiltean na réxaibh ón ríoghacht thoir
Suas fuaduigh leat it líon me Go cuan uasal na soillse Mar a bhfuil maighdeana meadhracha in aoibhneas Ó
na mairtírigh do lean Críost 'n-a ngníomhra
Na pátriarcs áilne áthasacha go líonmhar Ó
na haspolaibh is na haithreacha naoimhtha Na confesúirí cráibhtheacha ádhmhracha is aoirde Is dochtúirí órdha onóireacha na díodhachta
Na fáidhe subháilceacha go bríoghmhar Ó
naoimh Éireann 's a dTé Deum le díograis Agus an pátriarc glórmhar Seósaph naoimhtha 'N-a gheneral chómhachtach cheólmhar ar an mbuidhin sin
Níl pian ná brón de ló ná d'oidhche Níl ciach ná ceó ar chló na saoithe Mo chúis gháire a luthgháir 's a n-intinn Ó
a Thríonóid oirdheirc 'ot mholadh gan traoichadh
Tá an chliar bhreagh so i ngrianán gan díomas I ngrianán sholusmhar shoilbh gan díoghaltas Grianán tar ghrianán an tsaoigail Ó
pálás na n-áilleán so i ríoghacht Neimh
Annso tá solás na solás go haoibhinn Annso tá compórd na gcompórd 's an t-aoibhneas Annso tá an trócaire, an ghlóire, an naoimhthacht Ag cuallacht chumhra chúirt gheal Íosa
Annso tá bainrighin na mbainrighní, ár ndíonbhrat Annso tá baintiarna na mbaintiarnaí, ár gcaoinshearc, Annso tá maighdean na maighdean, ár mílseacht, Os a gcionn go léir 'n-a réiltean shoillseach
Iarraidhse is iarraimse an ghuidhe seo Le hatuirse ghrádhmhair mháthar Chríost ghil, 'S trí thoradh do pháise 's do bháis, ortsa a Aoinmhic Beir m'anam 'n-a phéarla shéanmhar it ríoghacht liot
A Shlánathóir déinse an déirc seo ar do dhaoine Do cheannuighis go céasta daor let fhíorfhuil Ó
glac féin truagh dhúinn, a Fhuascaltóir dhílis, 'S a Chroidhe ghil na féile beir saor liot it ríoghacht sinn
DUAN DÉAGLÁN
A Dhéagláin órdha onóraigh, a easpuig Is ort thriallas go diadha 'n-a ndreamaibh Pobul geal Dé le cléir na salm Is a nguidhe dhúthrachtach urnaidhteach 'ot agall
Gluaisid 'n-a sluaighte go dtagaid An bhantracht shéim ar thaobh na faille Annsan is sámh grásach do ghabhaid 'N-a gcúrsaí go húiríseal cneasta
Is ciallmhar clúmhail a dtiúin 's a dteagasc Is riaghalta a ngreann os ceann na mara Is deaghchroidheach a n-aithrighe 's a machtnamh A Dhéagláin ghléigil ar naomhthacht do bheathadh
Iarraid do chongnamh sa chongcas chum seasamh 'N-a bhfíréin ag síordhéanamh an ghaisce A naoimh ghlain uasail fuascail freagair An chuallacht bhocht bhuartha so i nglasaibh
Mar cheann ar ár gcampa má thagair A Gheneral ghlórmhair cheólmhair, chailce, Ní theichfeam ót Rígh choidhche sa chaismirt Acht troidfeam go binn bríoghmhar fét bhrataigh
Déanfam tré naomhneart ár nAthar Éirleach go héachtach ar ár namhaid Beidh an machaire againn féin d'éis an chatha 'S beidh an lá againn go háthasach it aice
Is beidh gártha husá againn mar chantain Anáirde á lámhach isna flaithis Ag breith buidheachas leatsa, Aenmhic do cheannuigh Go daoir sinn ar mhaoilinn chnuic Chalbhair Let fhíorfhuil do scaoile is do scaipe Dé hAoine ina míntsruithe 'ot shladadh Ar an gcaoinchrois 's an spíce dá ghreadadh It dheárnacha grádhmhara geala
An té chluinfeadh go cruinn cíocras is cnagadh Na gcasúr dtrom bhfoghlach ag fealladh Budh chruadha fá thrí a chroidhe istigh 'ná an charraig Muna sileadh go saobh séanmhar trít pheannaid
Níor bh'iongna tré theinneacht a thaithnimh Dá gcritheadh 'n-a bhlaom ghréanda go greanta Ina theine 'n-a chaor chraosach ar lasadh Le hannsacht d'Íosa, ímpire na n-aingeal
Dá mb'ughdar léighinn éachtach me, in acmhuinn Auguistín chaoin, Chíprian is Bhasil Chriosostóim, Phóil ghil is Pheadair Eóin, Shan Séam, Chlément is Bhearnaird Do mholfainn go hárd ábalta an chathair Is ríoghdha réim céim is ceannas I gcuing cheart le chéile do cheangail Ceann na réx réaltanach rathmhar
Bíodh gur baothphéist bheag i bpratainn Sínn gan spré 'en éifeacht ná 'en eagain Mo dhícheall dréacht gléasfad má ghlacair Ó inntleacht bhaoth éaganta an pheacaigh
A dheighstiúir chirt dheighsciúirseach deaghsmachtach Dheaghchómhairleach dheaghchómhachtach dheighcheachtach Dheaghchongantach dheighfhiúntach dheaghachtach Dheaghrásach dheaghráidhteach dheighreachtach Dheaghshómplach dheaghlóchrach dheaghlachtach Dheaghfháistneach dheaghcháileach dheighchleachtach Dheighthréadach dheighshéadach dheaghshleachtach Dheighmhéinneach dheighbhéasach dheighbhleachtach Dheaghchóisreach dheaghchróinneach dheaghchlannach Dheighphrionnsach dheaghlonnrach dheaghlannach Dheighthionnscnach dheaghchúrsach dheighcheanach Dheaghsmúinteach dheaghrúnach dheaghrannach A dheaghmháthair dheaghchráibhtheach dheighbheachtach Deaghtháil go deaghfháilteach deaghmhaiseach Do dheighchíocha ar do dheaghchloinn ghil 's 'ot dheaghmhac-sa Déaglán órda onórach ár ndeigheaspog
BUIDHEACHAS LEM THIARNA
Buidheachas lem Thiarna tá Dia againn mar ghárda 'S an ghrian gheal a mháthair dár gcoimhdeacht Réidhfid is riarfid an chliar bhocht so thárlaigh Ag iarraidh na ngrás ar an nidh sin Blaomadh ár mbriathra go diadha oinigh áluinn Le dianthuile grádh dhóibh 'n-ár gcroidhe istigh Caochfid is pianfid an phiast nimh' ár námhaid Do chiapann do chrádhann sinn sa choimheascar
d'aonturas triallam fé sciathaibh an Áirdmhic Le mian mhilis áthasach aoibhinn Dá réir is dá riaghlacha ciallmhara cráibhtheacha d'iarraidh agus d'áitreamh 'n-ár n-intinn Tréigeam an t-iarsma dubh diachrach do chráidh sinn Go bliantach 'san áth san an aimhlis, Séanam na srianta le cianta chúm Sátan, Mo chiach, chruinnigh táinte 'n-a thimcheall
Bíodh déirc agus riaghaltacht go fial glan go fáilteach Is go ciallmhar i gclár geal na saoithe Ag an dtréad so mo dhiachair fé fhiacla an bhráca Dá gcriathairt 's dá gcáible ag daoithe Bíodh naomhthacht go hiairbhiseach iadhta 'n-ár gcáile Bíodh diadhacht 'n-ár bhfáidhe 's 'n-ár laoithe 'S go séanmhar fét sciathaibh a Thiarna na Páise Annsan riarfir go sámh sinn-na choidhche
{B 1791 18D} DUAN AN DOMHAIN
Is fíor gur comhairle thar chomhairle na gcéadtha Mo chomhairle dom chomhghus 's dom ghaolta Comhairle chaoin do dhaoine an tsaogail Ó
bheith ceannsa carthannach cneasta le chéile
Bíom riaghalta súgach múinte béasach Ciallmhar clúmhail ciúin deiscréideach Flaitheamhail fáilteach deaghthach déarcach Ó
's go gaisceamhail grádhmhar, lán de dhaonnacht
Bíom díograiseach díreach deighmhéinneach Diadha dubhach dúthrachtach déarach Chum go sásuigheam ár nÁrdrí 'n-ár gclaonchoir Ó
le haithrighe órdha onóireach éachtach
Bíom criostalach Críostamhail ríoghamhail réilteach 'N-ár gcroidhthe 'n-ár gcáil 'n-ár dtásc 'n-ár dtéarma 'N-ár smaointe, 'n-ár ngníomhra 's 'n-ár mbréithre Ó
'n-ár gcoinsias mar Phroinsias na gcréacht gceart
Bíom fonnmhar fiúntach ag cumhdach na cléire Is go galánta cineálta craobhach Ag friotháil na mbochtán so i ngéibhinn Ó
tá ar lasadh againn an foghmhar 's is cóir é dhéanamh
Bíodh ainglidheacht is geanmnaidheacht na maeghdean Símplidheacht chuilm is gliocas na péiste Umhlaidheacht gheal, úirísleacht phéarlach Ó
agus spirid na n-aspol ar lasadh 'n-ár dtréithe
Bíodh foidne Iób 'n-a ghleó go gléasta 'S síothcháin aoibhinn na hintinne in éifeacht Stuamdhacht suaimhneas is séimheacht Ó
mar thoradh ar ár mbláth i mbearna an bhaogail
A Dhia ghil ghlórmhar chomhachtaigh naomhtha Do cheannuigh, mo chás, it pháis go daor sinn A Phrionnsa an oinigh ler cumadh an fhéile Ó
stiúruigh mise 's an chine bhocht dhaonna
Chum do thoile go soilbhir séanmhar Le doilgheas marthannach maiseach do dhéanamh; Lá an áir is an chogaidh seo is loiscithe léirscrios Ó
tá agat 'n-ár gcóir a stóir na tréig sinn
A chrobhaire na banaltran beannuighthe, a ghéirshearc, Tearmain go taitneamhach sliocht Éabha Cuimhnigh gur fhuilingis a Leinbh tu dhaoradh Ó
ar chrann na croise a Mhic Muire dár saoradh
Cuimhnigh an oidhche sul ar éagais Insa gháirdín go ndeárnaís an laochas An t-allus fola trít cholainn do shéidis Ó
go huasal dár bhfuascailt ón bpéist nimh
Cuimhnigh ag an bpiolóir an pionós péine Chúig mhíle buille agus tuille ar do chaomhchorp Do bhuail do namhaid go feargach faobhrach Ó
de na sciúirsí dfhág tu tnáithte traochta
Machtnaimhse mílseacht an chinn do céasadh Is leis an gcróinn spíne go líomhtha léasadh Mórluit na sleágh is na dtairngí gcraorac Ó
mo chúis chumha 's m'atuirse it phearsain-se in éinfheacht
Ón dtír thoir thriall i gcian na réxa 'S gan d'eóluidhe ag na leóghain-ríogh acht réiltean Go stábla an asail le n-a dtabhartais tréana Ó
'ot adhradh, 'ot onóradh, a Chruthóir na gréine
Is sómpla Breitheamh na mbreitheamh le féachaint 'S a throscadh gan trághadh ar an bhfásach tréimhse Tiarna na bhfáidh dá chrádh ag Paeliot Ó
's mo chiach thar barr 'n-a bhráigh ag Hérod
Go bhfeicead do phobul ag bloscadh 's ag blaomadh I gcríocha an domhain le greann duitse, Aenmhic, 'S go brách gan againn ann acht t'eaglais éideach Ó
go fíréanta cúmhra ina lonnradh naomhtha
Go bhfeiceadsa lá geal breagh le buidheachas Go fíorfhírinneach fíorshoillseach nur féidir Fíoroileán uachtrach uasal na naomhaibh Ó
do ghairm gan mhoill arís ortsa, a Éire
Am Nóe trácht ar an Árc do dhéanamh Ba spórtach táinte ag práisc 's ag pléireacht Níor chreideadar eachtra an eagnaigh aosta Ó
an tuile gur threascair na peacaigh 's a ngréithre
Is mar sin don bhuidhin seo chídheas an Naomh Spirid Gach maidean is oidhche luigheas is d'éirigheas Gan speóis i sailm i bpaidir ná i gcréidh aca Ó
acht labhartha Lucifer liosta 'n-a mbéalaibh
Is duine as na mílte is baoghal liom Do chómhadas aitheanta ár nAthar gan réabadh Ná a dhlighthe go dílis soillseach séadach Ó
mar d'órduigh Íosa Críost dá thréada
Gangaid is goid, broid, uilc, is spéirling Tarcuisne táire is pláigh na bpléanna Feall, díoghaltas, díomas is éigean Ó
seo iad na galair ler cailleadh na céadta
Fuath le faladh, gearradh plaosca I gcruadhtan chaismirt chatha an aonaigh, A gcaptaoin crúbach súd gan séanadh Ó
Satan stormach mursanta maodhmach
Mo thruagh thu a pheacaigh bhoicht aindeis cad dhéanfir Let chaime, let chleasa, let bhladar, let bhaethbhirt Let mhailís mhillteach let intleacht éithigh Ó
let uabhar, let phoimp, let bhaois, let bhlaodhman
An uair thiocfidh an bás dot cháible 'ot chaochadh Go deimhin le fagháil níl spás ná ré agat Dá fhaid a rithfir let chuirptheacht, éist liom, Ó
caithfirse it chrích dho stríocadh is géille
Tíoránach cealgach malluighthe méirligh Doicheallach doghrachtach doghrainneach an éirligh Stuacach stailceach ceatach caethach Ó
coimheascrach canncrach clamprach craosach
A bhrubaire bhrúideamhail dhrúiseamhail éadmhair Bhruighntaigh mheisceamhail leisceamhail léanmhair Thaibhsigh ainbhfiosaigh bharbartha spréachas Ó
fuil Ríogh na bhflaitheas, is eagal lá an tsléibhe dhuit
Mo theagasc duit casadh ar do leas go héasca, Is ná codail it spreas i nglas gan réidhteach Nó má ghnír beir choidhche sínte ag scréachaigh Ó
in ifreann sáithte it chneádhaire chréimeach
Le cródhacht chráibhtheacht láidir léadmhach It cholainn go cíocrach fíochmhar fraochta Mairbh múch-se rúta is préamhaibh Ó
do phaisiúin dhona is beidh an sonas 'ot aodhaireacht
M'uathbhás adhbhar an athar 's a chéile An cúpla cuirpthe cuirfar dá bpléascadh I dteinte i dteannta 'n-a splanncaibh bréana Ó
mo dhochar dá ndóghadh go deó sa chaorthain
Seo an fáth a ngreadfar n-a stracfar n-a séidfar Coigilte i gcuilithe an choire 'na ndaolaibh A gclann go tiubaisteach tugaid fé shéala Ó
i seilbh dhubh dhiachrach an diabhail mhar éiric
An chlann trí chaithis a gceana 's a gcéille Le hannsacht urramach d'oileas is d'aodhaireas A n-athair 's a máthair go sáitheach séanmhar Ó
beidh soillse Pharrathais aca mar léightar
An chlann, mo cheasna, gan earradh gan éadach Go críona caithte lag dealbh a léigeas A n-athair 's a máthair ar fán an tsaogail Ó
is iad féin go rachmusach ceannasach péacach Seo an chlann a thuilleas bheith uireasbhach aonair Is mallacht nimh mioscaiseach thuitim 'n a gclaonchuirp Mallacht na n-aspol, na sagart, na héigse Ó
's a mallacht gan leigheas dá leaghadh 'na mbraonaibh
M'osna-sa an aicme do mhaireas is d'éagas Ina bpeacaí marbha ag maslughadh Dé ghil Conablaighe salacha bracacha bréana Ó
n-a bhfuil stampa a ndamaint le haithint 'n-a n-éadan
Gach cluas go cliste do chluinfeas an dréacht so Ar chlaidhreacht chách gan scáith do scéitheas-sa () Deimhnim díbh go dóighte brónach braonach Ó
gur milliún measa mise 'ná an chuideachta chéadna
Tóg suas t'aigne, a pheacaigh ná héimigh Go módhmhrach meadhrach greidhnach gléigeal Misneamhail meanmnach feasach fíoraonda Ó
ná caill do chróinn ar nóimeant scléipe
Má's lia do pheacaí 'ná peacaí an tsaogail Féar an tailimh, an ghainimh, na réalta Is uisce na fairrge, maithfe Mac Dé dhuit Ó
má dh'iompuighir-se it aithrigheach dheaghchroidheach naomhtha air
A rí na reann sheannda tug saor leat Maois 's a chamtha Eabhra ón Éigipt Trí thonnaibh na mórbhóchna gan sméide Ó
le cothrom fá chló thrócaireach do scéithe
Cneasuigh ár gcneádha, slánuigh in éinfheacht A Mhic Pharrathais bhreagh ghrádhmhair ghil, éist linn Is go salmach sámh áthasach glaeidh sinn Ó
fét bhrataigh-se ar láimh shubháilceach dheas taobh leat
Dúbail seacht im cheacht de chéadtaibh 'S trí chéad 'n-a gcomhar sa chomhaireamh chéadna Dís dhathad bliain, bliain is aon deich Ó
sin an bhliain d'aois Chríost an laoi seo dhéanamh
{B 1795ob 18D} SLÁN LE hÉIRE Mo shlán le dúthracht d'Éire 'S do Ghaedhil bhocht le gile ghrádha Mo shlán do dhútha dhéarcach Ghlan Dhéiseacha uile 'e ghnáth Mo shlán le Dún na méithbhreac Na séimhfhear 's na mbroingheal mbán Do thráchtadh liúmsa ar naomhthacht An Aenmhic sin dfhuiling páis
Mo shlán go dlúth do chléir mhilis Mhéinneach na ndlighthe is fearr Mo shlán do phrionnsa léigheanta Na féile do thuilleann barr: Go fáilteach fiúntach féastach Do ghléasadh dam culaith shámh 'S mo shlán thar triúch dá thréithe Go Paoracha an tsuilt le grádh
Bíodh táinte tiúin ar théadaibh Na caomhchruite i gcuideacht árd, Is dánta i ndúntaibh ghréinghuirt Na féinne le seinm bárd; Atáimse ag tnúth go tréanmhar Go mbéarfair leat sinn trít bhás It árus shúgach shéadach Go séanmhar a Mhic na ngrás
Bíodh tásc is clú chaithréimeach Go héachtach againn 'n-ár gcáil 'S bíodh cráibhtheacht chúmhra réilteanach Phéarlach ionainn le fagháil In áit na mionn so scéidhmair 'S an saogal 'n-a stoirm pláigh Tug rátaí dubhacha is daorbhroid Is na géarghluis seo anois dbhur gcrádh
I gClár Luirc thúirling séala Dubh céasta na gcoinnealbháth Ag tnáth na dtrúp san taomach Tug éirleachaibh uilc 'n-a mbráigh; Go táir cé d'iompa' ar laochaibh Na méirligh le buile is gráin Ó
a Mháistir mhúirnigh réidhtigh-se An tréad so gan filleadh ar fán
Fáth mo chumhadh le tréimhse Na scéalta so agaibh 'n-a rás In áitreabh Mumhan gan géille Don chléir chirt ná cion le spás
Mo chás
sa chunntas déidhnach Ní shaorfar de leinbh Ádhamh Acht an beagán úd a ghlaodhfidh Mac Dé ghil ar dheis a lámh
Mo shlán go binn le Barrachaibh Is chois mara theas mar a mbíodh mo thrácht Mo shlán go croidhmhail carthannach Le cathair oinigh Laoi na mbád Mo shlán don bhuidhin ler thaitneamhach Mo sheanchas ar Rígh na ngrás 'S gach lá dbhur saoighal go salmach Lem anam bocht-sa guidhidh i bpáirt
Mo sheascad glanbháb gheal ghrádhmhar ghnúislonnrach Ó bhaitheas go sáil gan snáithe clúda umpa Acht carnfhuilt bhláth go fáinneach fionnbhúclach Tabhair le báidh go brách dom chlúmhailphrionnsa
{B 1782 18D} AISÉIRIGHE AN BHRÁTHAR Ó BHÁS GO BEATHA
Tá meanmna mheadhrach shadhor ar aingealaibh, Greidhin ar aspoil is ringce fada aca Óró mar a chas orainn Seón Ní taise é don mhaighdean bhraighidgheal, banaltra An deighmhic bheannuighthe, soillse ar lasadh aici, Óró mar a chas orainn Seón Na flaithis go léir is éachtach aiteasach Peadair 's a chléir ghlan ghléigeal gheanmnach Éigse an tseanchais thréithigh thaitneamhaigh 'S le Gaedhil is greanamhar géille ár n-eagailsigh Óró mar a chas orainn Seón
Marthannacht milse ár maighre Magdalen Seinnfe canticles linn go carthannach Óró mar a chas orainn Seón Flatha na foidne Feidhlim Feanchain Roinnfid ranna suilt oighreacht eagnach Óró mar a chas orainn Seón Is saltarach séadach téada Pharrathais Salmach séanmhar naomhtha ag cantaireacht Tá féile chaithiseach thréan 'n-ár ngasra 'S le héacht trím eachtra me im scléipire eatortha Óró mar a chas orainn Seón
Le clannaibh an chladhaire, gaill na Breataine, Is greim guirt greadaithe an boidhte chailleadar Óró mar a chas orainn Seón Na dallaibh sin deighilte millte ar mearathal Is neamhbhinn leó an t-atharrach grinn seo dh'aithris Óró mar a chas orainn Seón Ní mar sin don tréad nár thréig an tAifreann 'S a leanas go réilteach réir na n-aitheanta Dá aodhaireacht gheanamhail glaodhaid an Leanbh san N-a chéasadh cheannuigh sinn is buidheachas feasta Leis Óró mar a chas orainn Seón
I gceallaibh na creidhle i mbaill na Banba d'adhain go carthannach teinte ar lasadh aca Óró mar a chas orainn Seón Nár 'udh fada go bhfaghamna leigheas dá maireann Den chlainn sin Chailbhin ná raghadh fén tearman Óró in ar chas orainn Seón
Ní searbh mo scéal le gréintsliocht ghaisceamhail Rabairneach réxach éideach Alban 'S gach phoénix d'eascair de phréimh chirt Chaisil Nár shéan ar rachmus an spré seo againn-na Óró mar a chas orainn Seón
Is danaid do spreill an fhill ler spalpadh, Mo threighid, na leabhair ler thuill bheith damanta Óró mara gcasaidh le Seón An teannaire taidhbhseach cradhrach ceannfhionn Gach Aoine stracas an tsaill ler mealladh é, Óró mara gcasaidh le Seón A mhangaire mhéirligh bhréin do mhalartuigh Tabharthas Dé ar an saogal mallaithe Gan bhréagnach bainfar, 'n-a chaorthainn, cnagarnach Tréan as baitheas do phéarla a smalaire Óró mara gcasair le Seón
A chlannaibh sin is cailleamhnach 's is bréine ag siubhal Mo cheasna thug le hAifreann Mhic Dé bhur gcúl Mara gcasa sibh go fearamhail is baoghlach liúm Go lasfar libhse lasracha ag péistibh dubha
Ná fanaigí go tarcuisneach le téarma thabhairt Fé eascaine na bhflaitheasaibh tar éis a ndubhart Bladruighidh an Leanbh san go naomhtha ar dtúis Do cheannuigh sinn go peannaideach is réidhfe bhur gcúis
Dá mhaslathacht dá bhascathacht bhur mbréithre búird Dá dhamantacht dá mhallaitheacht bhur bpléidh le húird Dá chalcathacht in bhur gcraidhtheacha craos is drúis Má thagann sibh le haithreachus, sin saor bhur gcúis
Ná measaigí gur aithreachus beag baoth adubhart Acht aithreachus tar aithreachus an tsaoghail i gcúirt Aithreachus an fhaid mhairfe sibhse ag déanamh cumhadh A ghealfas mar an sneachta san bhur ndaolaibh dubha
{B 1795ob 18D} COMHAIRLE THAIDHG DO NA CRÍOSTAIDHTHIBH
Diúltuighmíd diúltuighmíd diúltuighmíd do Shátan Diúltuighmíd do dhubhshaighdaibh, do chrúib chlaoinmhar an chneádhaire Diúltuighmíd do shúistíbh uilc 's do sciúirsíbh nimhe ár námhad Le dlúthdhíograis do ghnúis naoimhtha chúmhra Íosa ár máistir
Umhluighmíd umhluighmíd umhluighmíd don Árdmhac Umhluighmíd go humhal aoibhinn le humhlaidheacht dá mháthair Dúbluighmíd chúig mhíle tiúin bhinn le grádh dhi 'S iompuighmíd go humhalchroidheach ar ghiúistís na ngrás ngeal
Cúmhruighmíd lonnruighmíd a phrionnsa Íosa it láthair Go búch bríoghmhar subhach soillseach ár gclúghníomhra ár gcáile; Stiúruigheam go húiríseal ciúin croidhmhail cráibhtheach Ár ndúin chríona le cumha naoimhtha, 's i gcúirt Chríost beam páirteach
DUAIN
A pheaca na drúise, a chú dhubh chraosach Gnáthfuath eagnach m'anma go léir dhuit Gráin mo chroidhe choidhche ort a phéist nimh Le dianghrádh d'Íosa Críost do shaor sinn
Ca liacht ímpire ríoghdha réilteach Is prionnsa cogaidh chosnamh go héachtach, Diúic mear meacanta, seabhac is Céasar Dfhuaduighis 'n-a sluagh chíordhubh daor leat
Ca liacht caithbhile calma i spéirlinn Is iarla órdha ba leóghanta i laochas Tiarna tíre is taoiseach tréanmhar Dfhuaduighis 'n-a sluagh chíordhubh daor leat
Ca liacht bíocan fíontach féastach Is barún comhachtach srólach séadach Ridire ringceach croidhmhail craobhach Dfhuaduighis 'n-a sluagh chíordhubh daor leat
Ca liacht lannaire laideanta léirghlic Captaoin ceannusach maiseach is major Giúistís gairmthe is faraire faobhrach Dfhuaduighis 'n-a sluagh chíordhubh daor leat
Ca liacht siollaire sultmhar is spéirbhean Crathúrlach ghlasshúileach ghléigeal Stuaire stáit is báb bheag scléipeach Dfhuaduighis 'n-a sluagh chíordhubh daor leat
Ca liacht broingheal do sheinneadh ar théadaibh Puirt is tiúin go súgach tréitheach 'S an Bíobla go líomhtha do léigheadh Dfhuaduighis 'n-a sluagh chíordhubh daor leat
Ca liacht maighre mheadhrach mhaordha Óigbhean chúmtha is cúilfhionn néata Ar mbíodh cúl cas búclach dréimreach Dfhuaduighis 'n-a sluagh chíordhubh daor leat
Ca liacht cathair gheal rachmusach réxach Do loiscis do leagais mar chathair na Trae thoir Sompla an chathair sin Sodom le sméide Dóighte ag aingealaibh beannuighthe an Aenmhic
Sompla Hannraoi i gcamthaí chaochais Is Mac Murchadha Laighean it mhaidhm do thraochais De bhinb do bhailigh 'n-ár mbailte lucht Béarla In oileán fódghlas Fódla Féinne
Sompla solusmhar Solamh na céille Is Dáibhí do sclábhuidheacht tug géille A ghlotaire shalaigh do tharraing 'n-a sléibhte An díle ar an domhan bhronntach bhraonach
d'á n-áirmhinnse ar básuigheadh, gan bhréag dham, Ón rí go rámhainn le pláigh na péiste Budh scannradh scíosmhar sceimhle an scéal san Do chur choidhche i gcrích 's i gcéill díbh
A pheaca an mhunabair, a mhursaire, a mhéirligh, A mhallathóir mhilltigh an fhill 's an éirligh A chonablaigh choimhthigh síos do shéidis I bhfuirnéis phiantach na ndiabhal dá gcéasadh
Mórchuid mílte de dhaoine an tsaogail Óg is críona trí n-a chéile An tan shlogair do shladair go damanta i ndaorbhroid Ar sodar 'n-a saithe leat treascartha an tréad san
Is ní shásuigheann a ndeárnuighis de léirscrios Orainn let chrúca a chrúnca an éithigh Tu fós gan fille ar an gcuirptheacht chéadna Is gach am ár ar chlann Ádhaimh do dhéanamh
A pheaca na meann tug glam ag Gaedhlaibh Go scannalach scallta fallsa 'n-a mbéalaibh Do chealg do chiorrbhuigh an chine bhocht dhaonna 'N-a ndreamaibh dá ndinge go hifreann daor leat
A theangacha thiubaisteach churaiceach chréimeach Fearta na croise gan scrupal do spréachas Flaitheas na naoimh soillseach mo léan guirt Is do spalpas gan suim Íosa go héasca
Do bhronnas do chloigeann 's do chroiceann 'n-a stéigibh T'aibíd chuirp, t'easnaícha it t'éadan Do cholann go cíocrach do chroidhe is do phéarla I seilbh na ndiabhal ndiachrach dá léasadh
Tuille det ghníomhra Críost 's a chréachta Banaltra an Uain uasail éachtaigh Is an tAifreann gan amhrus in éanchor Do mhasluighis let mhailís in éinfheacht
Ca liacht bolltaí is slabhraí is géarghlais Go searbh 'n-a shíorchuibhreach i ngéibheann Ar an ndream san 'n-a splangcacha bréan Do stracais do stroillis go hifreann daor leat
DUAIN CHROIDHE ÍOSA
Gile mo chroidhe do chroidhe-sa a Shlánathóir, Is ciste mo chroidhe do chroidhe-se dfhagháil im chóir; Ó's follus gur líon do chroidhe dhom ghrádh-sa, a stór, I gcochall mo chroidhe do chroidhe-se fág i gcomhad
Ar fhuilingis trínn-na a Rí ghil árd na gcomhacht Ní thigeann im smaointe a shuidheamh ná a thrácht i gcóir, 'S gur le goraghoin nimhe do chroidhe 's do chneádha-sa, a stór, So bhrostuigh na mílte saoi go sámh a gcróinn
A Athair 's a Íosa dhíon let bhás me beó 'S do dhealbh mo ghnaoi gan chríochna ceárd it chló Nach danardha an gníomh, a Chríost, nár ghrádhas-sa fós Acht gach uile nidh 'n-a mbíodh do ghráin don tsórt
Ar shealbhuigh Maois det dhlighe-se i bpáirt an tslóigh Do b'annamh mo chroidhe-se síoch ná sásta leó Acht faladh agus fraoichnimh craois ag cárnadh stór Le heasmailt gach n-aoin is na mílte cáin ba mhó
Le hatuirse chnaoidhte ag suidheamh a ndearna geóbhad Taisteal gach tíre i gcríochaibh Fháilbhe is Eoghain Ag aithris mo ghníomhra 's ag caoidh le gártha bróin Is ag screadadh go scíosmhar tríd ag tál na ndeór
An uair chasfadsa arís let ghuidhe-se a bhláth na nÓrd Fé thearman Chríost is díon a ghrásta 'om chomhad Beidh garbhchnuic fhraoigh na líog do chrádhadh me romham 'N-a machairí míne síoda is 'n-a mbánta sróill
Ar fán cé bhís-se a Rí ghil naomhtha ó Neamh Go cráidhte thrínn-na i slighe nach léir a mheas, Do ghrádh-sa a Chríost níor mhaoidhis gur réab an tsleagh Arus dín it chroidhe don tsaoghal ar fad
COMHAIRLE THAIDHG DÁ CHÁIRDE GRÁDHACH
Mo theagasc i dtráth glacaidh le grádh A ghasra bhán bhéasach 'S ná fanaidh ar fán fada fé ghráin Acht casaidh go sámh séadach Ar leanbh na ngrás mo pheannaid sa Pháis Do cheannuigh go lándaor sinn Ó bhaitheas go trácht in allus a chneádha Is fuil bheannuighthe bhreagh a naomhchuirp
Ná bainidh le gáir tharcuisneach tháir Anacrach áir éirligh Do thabhairt go brách dár nEaglais ghrádhach Níl taitneamh i dtásc méirligh
Mo cheasna 's mo chás do threascair an bás Flatha agus fás na Féinne, Samson is Áiax, na fathaigh 's a rás, 'S níor sheasaidh acht spás na Caesair
Seo an t-adhbhar an fáth mo dheacair atá Le fearg an Áirdmhic naomhtha Fearthainn gach lá ina gceathannaibh plágha Ar Bhanba bháitheach bhréagach Ár mallaitheacht ghnáth do tharraing dár dtnáth An smalaraic smáil seo ar Éire 'S a dhalta na bhfáidh glac feasta de láimh Go carthannach grádhach na Gaedhil bhoicht
Lasfa gach áit, cathracha is stáit 'S beidh na flaithis go tláth ar tréanchrith An fhairrge ar lár in anaithe, is árd Chathanna cáithte caora; Na scamaill thar barr ag caismirt 's ag crádh Is cargail áir ag spéartha Ar ghairm chloinne Ádhamh go Iosaphet lá Chum beatha na mbrághtha d'éisteacht
A mhic cheangal na mbán a mhic cheannfhionn Sheáin Is leathanmhic Mhártain chraosaigh Galla-choin chádhach go neartmhar neamhspleadhach Do stracadh dho stáitse an tsaogail; Namhaid gan fábhar ar faithche ina dtáin Do thachtas le cnáibchoir céadta 'S trít bhanaltra, a mháistir na n-aingeal, beir slán leat Na treabha so Oileán na naomh ngeal
Is eaglach liomsa ruille ruathair nimhe Do lasadh 'n-a luisne ghonta ag sluaighte an ríogh I bhfearannaibh Luirc idir shliocht na huaisle bhí Ó
is go mbeidh treascairt ag tuirc ar chuirp na mbuachaillí
{B 1747ob 18L} DO THADHG RÁBACH
A Thaidhg, a Charrathaigh charthannaigh chaoinchliaraigh Mheadhraigh, mharthannaigh mheanmnaigh bhinnbhriathraigh Le deighshearc taitnimh dot theastas a shaoi thriallas I bhfeighil do thaithighthe, a shagairt ghil shíbhialta
Faghaim ná braithtar a dadamh ort, bí it bhiadhtach Saill ar baillichrith beathuisce is fíon riaruigh In oighreacht Bharra ghil chathrach Laoi fiadfair Gan mhoill go cabharthach ceannusach suidhe it thiarna
Éist le Carolus caithmhileach cloidheamhsciathach Feidhmnirt feargach gaisceamhail gníomhghliadhthach Raghaidh i sealbh na bhfearann so bhí ar iasacht Tá an foidhne caithte againn glacfamna a chíos blianach
Roinnfe bailte na Banba is ríoghacht fialScuit Ar ghreidhntsliocht chalma chailce na nGaoidhal ngrianda Tuillfe flaitheas na Breataine, guidhim Dia leis 'S an Mhaighdean Bheannuighthe ag treascairt a naimhde iarraim
Cois Aidhleann, Eatharla, Mainge agus Baoi an Iarla Foinnsean, Fleasca is gach abhainn in Inse Fhiacha Leighisfe an lannaire cealla na naoimh ndiadha Cé creimthe creachaithe tachtaithe i ndlighe ag diabhlaibh
I maidhm an mhachaire bainfid na trí tiartha Meadhg 'n-a cheathanna a clanna na gclaoinstriapach Beidh soillse salma Aifreann is buidhean riaghalta 'N-a shadhordlighe againn ar hallaibh gach críonspriata
Aibhne dhearbhpunch scaipidh go síorshiansach Saghdar Sasanach cartaidh a croidhe an chiarsa Gach cladhaire ceachartha cealgach craoismhianach Sin fagharta gramraisc mhallaithe an dlighe dhiachraigh
{B 1795ob 18D} DO NÓRA NÍ ÁINLE
Táid éigse agus úghdair go trúpach ag pléireacht Go súgach go scléipeach 's a ndréachta dá sníomh Ag an spéirchoinnil mhúinte de úrshliocht na hÉireann De phlúrchriostal Gaedhal agus réiltean na ríoghacht: Tá fionnlile ag pléireacht mar a ndúbluighid na héiclips Go clúdaithe ar Phoebus le haonghile gnaoi 'S gur 'n-a gnúis milis léightar do thúirling Cupid caomhghlic Ag múch 's ag milleadh ár laochra le tréinneart a shaighead
Is dréimreach is búclach is fonnsach 's is faonlag Is glúineach is géagach 's is néata do figheadh A slaodfholt go cúrsach go lúbach go haerach, d'ionntuigh i gcaolchirt ar aonghlaine an fleece
Is clúmhail maise a héadain, mar dhrúcht maidne a claonrosc A com seang cailce caolchuirp mar scéimh eala ar tuinn 'S gur lúthmhar lasmhar craorac ag tnúth 's ag cath le haoldath Go dlúth 'n-a leacain mhaordha mar ghné an tsneachta a píob
An chraobh éachtmhar chúmhra 's an t-ubhall mhúirneach órdha Siúr gaoil na leógan ba chomhachtach i ndlighe Tar béithibh tréitheach ughdar 's an triúr cúilfhionn ómrach An chiúinbhroingheal mhódhmhrach is lóchrann an ghrinn Ní leór linn cruit ná téada ná glórtha suilt na n-éanla Seoch ceólta binne tréitheach a caolghuib gan phoimp 'S gur le n-a bánchrobh snoidhte néata gan cháim a chumas faolchoin Ar barr na tuinne ar daorbhrat tug léirscrios na Traoi
Dá n-amharcadh san Paris i mbreaghthacht ná i mbéasa Ní thráchtfadh ar Hélen tug léirscrios na Traoi Aicill agus Ájax, Iáson, Iaphétus Dfhágfidís na béithe 'n-a n-aonar seoch í; Níl sagart againn ionnraic ná easpog eaglais ughdar I gceap na bhflatha bhfiúntach nach sanntach a bhíd 'S is dalta bhaist na múses an ainnir chneasta chúmtha 'S níor pheaca an carbúncail do thabhairt ar an mnaoi
'S deághthach 's is déarcach is naomhtha glan grádhmhar Is séimh 's is áthasach páirteach i ngníomh Péarla de thréanchuisle réxa na Spáinne 'S Phoebus na n-árdfhlatha Clár Luirc slógh bhfíon Plannda geal áluinn de sheantsliocht Uí Áinle 'S de leabharscoth na nGrádach mo stáidbhroingheal bhinn Dfhuil ghallda gacha prionnsa is gach diúic díobh dá dtáinig Ó Lonndain na n-áitreabh mar ghárda ar an righ
Isé an marcach fleadhach fáilteach is grádhmhar 's is féastach An rábaire léadmhar is léirmhire chím Athair geal na báibe do sháruigh an fhéile 'S a máthair dheighmhéinneach ba saordha 'n-a thigeas; Is flósach fáinneach séadmhar glórmhar grásach gléasta Cló agus cáil an naomhleinbh phréamhuigh ón ndís 'S gur spórtmhar sásta léimfinn le sróillfhear stáit ag réidhteach Do Nóra bláth na mbéithe 'san réim seo do ghuidhim
AR MAIDIN INDÉ DHAM
Ar maidin indé dham is déarach do bhíos-sa Go cathach im aonar ag déanamh mo smaointe Do dhearcas ag pléireacht go haerach im thimcheall An eala ba séimhe ba chlaene ba chaoine Do phreabas do ritheas do dhruideas 'n-a comhair Do mheasas do thuigeas nár mhisde dhom shórt A blaise go milis in imeall a beóil Le taithneamh le gile le finne na hóige Le maise le glaine le binne mo lóchrainn
Ba ghleanamhar dréimireach néamharach fraínseach A charnfholt claona 'n-a slaodaibh ag síneadh Go bachallach péarlach go réilteach go soillseach Go camarsach craobhach go néamharach aoibhinn Ag feacadh 's ag filleadh 's ag sileadh 'n-a deóidh 'N-a mbeartaibh 'n-a sruithibh 'n-a muirear go feóir Go haltaibh go huile go frithir i gcomhad Go slamarach cumarach umarach órdha 'N-a sraithibh ag tuitim go himeallach ómrach
Do chaithfeadh a bhféadfadh ag réidhteach a buidhne Go banamhail saordha go maordha go míonla Go flaitheamhail déarcach go séadmhar go síodmhar Go rabairneach gaedhlach go féastach go fíontach Ar dhragaibh ar dhrongaibh ar chonamar leóghan Ar lannaibh ar longaibh ar iomarca slóigh Ar mharcaibh ar ghaisce ar churadh na ngleó Do chartadh gach sruimile cuirpthe cróndubh Do leagadh de thurraic in iomarca bróin sinn
Is eagnach éasca do léighfeadh an Bíobla Starthacha Chéitinn is tréithe na ndraoithe I Laidin i nGréigis i dtéxannaibh díodhachta Le seanchas tréanmhar na Trae thoir go líomhtha Go gasta go cliste go hoilte go leór Go snasta go snoidhte go sníomhtha go módhmhail Go halta go huille go frithir i gcómhad 'N-a gceachtanna sultmhara lonnardha snódhmhail Ag tagairt a tuirse ar uireasa nóchair
Má's carraig i gcéill tu in éifeacht 's in inntleacht I bpearsain i mbréithribh it ghné 'gus it ghníomhra Aithris dam féin sin i réimeannaibh ríoghra A chara, an tu Hélen nó Déirdre Naoise
Do fhreagair an bhroingheal i ndlighthibh gan mhóid "Nach aithnidh duit mise anois buime na dtreón Do bascadh do milleadh do cuireadh tar fóir Le dalladh le daille le buile na gcóbach Do mhalartuigh mise le duine gan chomhgus " Is gairid gur aontuigh an Phoenix ar innsint De labhartha géara 'n-a dhéidh sin do bhí againn Go blasta go béasach go néata go naoinda Gur bh'ainm di Éire bhocht, céile na Stíobhart Ag treascarnach bruscarnach tiubaisteach dreóil Dom ghearradh dom ithe dom chreime 's dom dheól Go dtagaidh im choinne le cumann mo stór Do leagfas do bhrisfas a ndlighthe 's a gcómhachta Do shealbhuigh ionad mo chloinne le fórsa
Má's cara duit Séarlas mac Shéamuis a ríoghain Is gairid go dtéarnfaidh thar tréanmhuir dot choimhdeacht Le gasra ghléirchatha Ghaedhlach dheaghghníomhach Ag sealbhadh it shléibhtibh it chaodhtaibh it choillte Ag treascairt gan tuisle le tuinsneacht na dtreón Ag teascadh na droinge dfhág sinn-na fá bhrón Go gcaithfid go gcluinfir le fuinneamh na slógh A gcathracha cumais tá tuilte de sheódaibh Do thabhairt ar choimirc do chumainn 's do choirónneach
A RÍ NA NAOMH
A Rí na naomh nach claoidhte an scéal Me cnaoidhte i bpéin dom thuargain Le díograis cléibh don mhínchnis tséimh Do shín trí thaobh carbúnc liom; Mo scíos go héag gan sinn araon Cois taoibh Loch Léin na n-úrbharc Mar ar bh'aoibhinn saoghal dam síneadh léi 'S gur bhinn na héin dár ndúiseacht
Dlighthe Bhénus mhúinte Dhligh an chraobh 's an t-ubhall leat Ná díbir mé is cuir cuing ort féin Is cuimhin gur daor mo chúis ort; A bhaoin gheal éaluigh liúm-sa Fá choill na gcraobh ag súgradh, Mar a bhfillfam araon arís ón éag 'S ó shaighdaibh daora Chúipid
Mo léir mo dhíth me tréith im luighe, Gan faesiomh puinn le n'fhágháil dam, Le daershearc grinn gan bhréig don mhnaoi Do thraoch mo chroidhe le grádh dhí; A spéirbhean mhín ná déin so linn Acht saor arís ón mbás me Is réidh an tsaighead do shéidis cruinn Let ghaethe nimhe trém lár-sa; Is caol a braoithe breaghtha 'S a béal is mílse ráidhte N-a bhfuil caor is líth ag plé 'n-a gnaoi 'S í péarla an aoilchnis áluinn, 'S í gaol na dtaoiseach láidir Nár staon dá naimhde i mbeárnain, Fuair réim is dlighe i ngach taobh den tsaoighal 'S ní tréason puinn dam trácht ort
A stóir mo chléibh go deó ná tréig me Is póg mo phléireacht fáilteach, 'S go bpósfinn féin tu, a phósaí an tséin Gan feóirling spré leat d'áireamh; A ghile na Mumhan a bhroingheal dheas fhionn Is deimhin gur plúrscoth Deá thu 'S gur mise do scríobhfadh tuilleadh dhet gníomhra I bhfriotalaibh grinn tar mnáibh duit
Is duine bheadh bliain i bhfiabhrus áir Ná rithfeadh it dhiaidh le dianshearc grádha, Do chúilín dualach cuachach bán, A mhilisbhean chiúin is gluise ar bith súil Mo chumann go dlúth thu a rúin thar mnáibh Do bhéilín craorac béasach bláth Do chom mín sneachtaidh do leabhairphíp eala 'S gur i mbrannda bhlaisfinn bhur sláinte
AN FÁNUIDHE
Tógaidh go tréitheach go héachtach go haoibhinn Go haerach go hintinneach áluinn Go spórtach go scléipeach go séanmhar go soillseach Go déarcach go daoinnachtach deághthach Bhur seólta 's bhur smaointe go ceólmhar i nglinntibh, Bhur gceólta is bhur gcroidhe istigh gan cháirde, 'S le mórchumann cléibh dhó níl éanainm díbh air Acht taoscaidh liom timcheall a shláinte
A chlóchlainne chaomhnachuis séidigí seinnigí In éinfheacht i gcuibhreann, is tráighfeam Beóir gheal 'n-a tréantuile is daorphunch 'n-a thaoide 'S an saoghal uile dfhíontaibh na Spáinne; Beidh tóirneacha teinte go cóirithe ag craoisigh 'S an Eóraip 'n-a caoir dhearg gháirdis, 'S le mórchumann cléibh dhó níl éanainm díbh air Acht taoscaidh liom timcheall a shláinte
Leónuigí léanuigí léasuigí cíoruigí Céasuigí claoidhgí bhur náimhde, Cóbaigh an éithigh, an éirligh, an aimhlis, Ar réal gheal do dhíolfadh mo ghrádh-sa; Gach sróllbhile díreach i gcomhdaibh na saoithe Níl tóbacht ann acht taoisigh cé tráchtaim, Róstuigí an sméirle mar stéig ar an ngríosaigh Ná taoscfadh liom timcheall a shláinte
Fórsa na féinne is an bhéibhionn 'n-a himpreacht, A mbéimeanna gníomh cnuic is áthus; Cródhacht na Suédes uile is béimeanna Laoisigh Ár laochra is ár saoithe ní fearrde
Beidh slóighte Shilísia go cóirithe cuibhrithe, A coróinn is a críocha ag Máire, Agus tórramh ná téarnamh a bpréimhe ní mhaoidhfead Acht méinn agus muinteardhus mánla
Is beólbhinne béithe agus éanla dá ínsin Dá chéile go bhfillfe mo ráib gheal, Is méara Orphéus ar théadaibh na gcaoinchruit Ag déanamh gach fuinn mhilis d'áireamh Go mbiadh an ógbhroingheal mhíonla bhog lóchrannach líonmhar Do thóg righthe is naoimh ar a bánlacht Ag nóchar ceart péarlach ag pléireacht 's ag luighe leis Gan éinchead do chríonbhruscar Shátain
Is leómhanta léadmhach is réilteach is ringceach In éinfheacht go fírinneach fáiscfid Na deóraidhthe craosacha claonmhara coímhtheach Méithbhroca millteacha Mhártain As cómhursantacht choidhche i bhfódaibh mhic Míleadh, 'S mo stór-sa 'n-a n-aoilbhrogaibh ársa, 'S ní leómhthaidh na héigse bheith céim ní bhus ísle 'Na méara na míntslaite báine
A chuideachta chraobhach bhéasach mhúinte bhinn Do thuigeann go tréitheach réilteach rún mo chroidhe, Ó thuiteas i ndaorbhroid déarach dúbhach dá dhruim Go mbristar an béal ná déanfa a dhiúgadh linn
{B 1745 18L} CÚRSA NA CLÉIRE
Cúrsa na cléire agus ciúine na héigse Do dhúbail 'n-a thonntacha lionndubh im lár Is dubhach liom ná géimid na hughdair go héachtach Ag dúiseacht 's ag múscailt an phrionnsa so ar fán Clumhailchuradh chongcais mar úr-Oscar lá Fionnbhile fiúntach a mhúchfas a námhaid Tá congnadh aige chúcha anois, sciúirse na ngrás A bhrúghfas an brúscar san Liútair is Sheáin 'S iar dtúrnamh na mbúrach is súgach a shéidfam Le fonn insna spéartha na céadta hussá
A chúigí inis Éibhir, sin chughaibh uile an Caesar Go trúpach go trúncach go trúmpach ag trácht Stiúir chirt na nGaedhla a spiúnfas na héiclips 'S an smúit sin do thúirling ar thriúchaibh an Chláir Plúr righthe lonnracha Lúndain is Fáil Ciúilchriostal dúthchais de chrúscoith na ndámh An chomplacht san d'iompuigh a gcúl le Whitehall Dfhúig sinn i ndúrdhaille is giúdaigh dár mbádh Tá mo thnúth-sa le húrMhac na nDúla go dtraochfaidh Gach crúnca den chlaonchumann Bhéarla go brách
Ó shiubhluigh na scéalta go dútha na naomha Scrúdfam casphonnca na múses go sámh Is lúbach is léadmhach is lúthmhar is léimreach 'S is fiúireanta i bhfúntar an phúdair ár dtásc Tiúnfar linn smúsach suilt smúinte na bhfáidh Crúdhfam gach crúsca oinigh liúghfam go hárd Tiubharfam an tsúil ar ár ndúnta, ár stáit Múinfid 'n-a dtriúbhsa an drong-sa dár gcrádh Diúgfam go dúlaithe dúthrachtach daorphunch Le dlúthshearc do Shéarlas ar dhéanamh an áir
{B 1795ob 18D} SLÁN LE hÉIRE
Mo shlán leatsa, a Éire, mo shlán let chléir ghlan Mo shlán le Gaedhil bhocht cé tinn atáid Mo shlán let shéimhfhir 's let rába scléipeach Ba dheághthach taobh liom ag roinnt na gcárt Mo shlán let bhéithe is let bhába maordha Bhíodh ag práisc 's ag pléireacht go binn im páirt Mo shlán le héinne do ghrádhfadh Gaedhla Cé fágadh daor me dá ndruim chum báis
Ní raibh de chúis age sna giúdaigh Chum mise a dhúbailt i gcuibhreach áir Acht a rádh go ndiúgfainn ar clár go súgach Sláinte an phrionnsa is an ríogh seo ar fán Dá gcaillinn an tsúil leis budh dheacair a dhiúltadh Gan a bhlaise le dúthracht i bhfíon ón Spáinn 'S dá bhfaicinn na búir seo lag marbh i gcumhgrach Dar mo bhasa budh liúmsa budh bhinn an lá
Mo shlán go Barracha cois Bríde cailce amuigh Mar a mbíodh gasra gheal ghrinn ar clár Mo shlán dá dheascaibh sin le fáidhe seanchais Cois trágha agus mara theas mar a mbíodh mo thrácht Mo shlán is dathad-sa go brách don Mhainistir Mar a mbínn seachtmhaine im shuidhe go sámh Mo shlán gan mearathal dom cháirde ar dhanaid me Cé tláth sa chathair me 'om chlaoidhe idir námhaid
Is iomdha cúilfhionn mhaordha mhúinte Ainnir chúmtha agus maighre mná Buachaill súilghlas is cailín súgach Marcach lúthmhar is oighre estáit Ó Chaiseal Mumhan go Cóf na n-úrbharc Gur brónach dubhach leó súd brígh mo chás Is dá mbeirinn ar thúirling arís dom dhútha Go n-ólfainn crúsca geal dighe 'n-a bpáirt
CÉ DEALBH DUBHACH Cé dealbh dubhach mo scéimhchruth Ag taisteal triúch im aonar Gur theagmhuigh dúinn i bhfearann Mumhan Is Chaisil úrghluis éachtaigh Carabúncail neartmhar ionnraic Fleadhach fiúntach féastach Maiseach múirneach leabhair lúbach Lasmhar lonnmhar léigheanta; Taca tionnscnach éadtrom Tapa túrnach tréanmhar Seasmhach súgach treasach trúpach Frasach fúigtheach faobhrach
Mo chreach mo chumha mo léirghoin Mo chnead mo phúdhair mo léirscrios Mo bhrat mo stiúir mo chairt mo chúirt Mo bharc mo long mo réiltean Ná tagann liúm a theastas súd A bhearta a chlú 's a thréithe A ghradam úr a cheannas subhach A ghaisce a lúth 's a laochas A chanascrúdadh as Gaedhilg Le heagna ughdar éigse 'N-a gcrannaibh ciúin, 'n-a rannaibh rúin I mbailtibh Lugha agus Laoghaire
Ní mhaireann diúic i réim chirt Ná flaith i gcúige an tsaogail Is cailce com 's is fearra fonn 'Ná cara chrú na Saesar D'eascair chughainn go fairsing fionn Mar Aicill úr na mbéimeann Nó i ndreach an phrionnsa gheal do thionnscain Catha tiugha na Trae thoir Do threascair plúr na nGréagach De dheasca gnúise Hélen Nó an gas do dhúbail clanna Niúil Tá seal i bhfonn na hÉireann
Ba taca dúinn-na an phoenix Ar screadadh i gcumhgrach baogail Dár gcabhair úr ar ghlasaibh dubha Na ngallabhúr do thraoch sinn; Aitchim súd ar Athair úd Na bhflaitheas n-úirneach naomhtha Rachmas chughat 'na cheathaibh úird Isteach it dhún go séadmhar A shleas 's a chnú na héigse A scairt 's a lúb na cléire De dhair na dtriúch de threabh an rúta Ó Sheanachúirt na nDéise
Is snasta sonntach saonta Searcach súgrach saordha Caithteach congantach lannach lionntach Dragan drong na stéid-each Gach maidean drúchta a gleanna a dhúthchais Ag leanadh tiúin na bhfaolchon Ar phreab chum siubhail go pras le fonn Don seannach siúng ar saothar Mac na n-ughdar léigheanta Do cheap ar dtúis an fhéile, Dalta Chúipid, searc na múses, Taitneamh dlúth na héigse
Thug Mars a chloidheamh 's a réim do Bacchus fíonta craorac Barra gníomhra startha is inntleacht Gean is gnaoi ó Bhénus Thug Neptune mílte chlanna Mílidh, Barc ar taoide ag pléireacht Do neach dá shinnsear aibidh íogair Ghasta líomhtha léirghlic Sheasaimh díreach taobh le Sleachta Chuinn is Néill ghil I ngearradh an líne leag mo shinnsear, Scata shíolrach Éibhir
Ba chrathach cúmhra craobhach Clasach cúrsach claonmhar Fleascach fonnsach cladach cúplach Bradach búclach péarlach 'N-a shraith go bonn a dlath ar lúth Gur shlad a lonnradh ó Phoebus Le greantacht cúil an eala chiúin Do theagmhuigh chughat mar chéile Go maiseach múinte maordha I gcarthainn iomchar aordha Do bhain an t-ubhall le ceart den dtriúr Do mhairbh dubhach na céadta
Is ómrach saoirdha sámhdha Cródha fíochmhar fáthghlic Sróllmhar síodmhar spórtach buidhnmhar Ólmhar aoibhinn áluinn Flós na Muimhneach lóchrann soillseach Modhmhar suidhte ar chláir ghil Ba chródha gníomh i gcoróinn na gcríoch 'S i gcómhrac ríogh ná stánfadh; Do stróicfeadh cinn dá námhaid Le fórsa nimhe mar Pháris Nó an treón mar Mhíleadh Domhnall taoibh le Seóirse croidhe na páirte
Go deó má thíghim go hÁrdach Le heólus grinn is gáirdis Budh dhóigh go scríobhfinn cómhaid dhlighe Do phórfhuil ghroidhe mo rábach, Domhnall caoin mo leómhan groidhe Ó bhórd na Daoile thráchtaim Do phós le díograis mhórdha is fíor Go deó gan scaoile an stáidbhean; Cé óg i ngaois do thárla A stóir ghil bí go sásta 'S má seóltar choidhche i gcomhar na dighe sinn Ólfimíd bhur sláinte
NOCHTfadsa, A SHAGAIRT, DUIT
Nochtfadsa, a shagairt, duit m'aigne díreach grádhach Le hiliomad carrbhais neartmhair ó scaoileadh tráth Luisne na lasrach malluighthe, rinn mo chrádh, Trí mhothall mo bhaithis gur bh'aithis gan díoghal 'n-a háit
I gcuideacht an easpuig ghil Breatnach do ghuidhinnse tráth 'S i gcuideachtain chneasta gach eagailsigh is naoimhtha cáil Ba chuideachta charaidchirt sagart is saoithe sámh 'S dom chulaith 'n-a n-aice níor bh'eaglach teinte an áir
Do cuireadh ár gcabhair nuair chailleamair taoisigh Fáil Do bhronnadh na fearainn go fairsing mar chíos don dáimh Is deimhin go mb'fhearra liom treascartha an rí seo ar fagháil 'Ná fuithin mo phlaite dom easbha 's mo mhaoil 'n-a ghábha
Ag Muire na bhflaitheas 's ag Athair na soillse n-árd Ag dlighthe na n-aspol 's ag ainglaibh Chríost atá fhios Liomsa gur bhaineadar sagairt nár bh'íseal cáil A thugadh don dealbhach garbh-each líomhtha ar láimh
Mo thuirse mo dheacair nár fhanas i gcuibhreann Sheáin In oinighbhrog chailce 'n-a gcleachtainnse díogadh cárt Mo chluthairbhuig chamarsach bhachallach bhíseach bhláth Dem mhullach ní chaithfeadh an fleascach i ngríosach smáil
Scuirfeadsa feasta agus stadfad de chaoine ghnáth Tá siollaire is faraire marcaigh mear aoibhinn áidh De chriostal na nGearaltach rabairneach ringceach stáid A chruthfidh go tapa dham malairt is míle fearr
A Phádraig na páirte 's a chíonádh an tsluaigh A rábaire an áthais 's a chraoibh cháidh shuairc Níl fagháltas le fagháil uirthi acht í a lámhach uaim Fé ghrágallach gháibhtheach na bpréachán tuas
DO SHEÁN Ó CEALLAIGH
Tabhair i láimh Sheáin ghil Uí Cheallaigh chaoin chaeimh Seascad de bhánbhábaibh is geanmnaighe scéimh Gan faic ar a mbláth-mhánla-chrot chas-dlaoi chraobh Ag cabhair 's ag gárdadh áilne an lannaire fhíorlaeich
Dragan na bhfáidh bhfáilteach is calmaí céim Seabhac na gcáidh gcráibhtheach is ceannasaighe réim Dalta na ndámh ndeárscnach is marthanaighe méinn Acmhuinn na n-árd n-ársa 's na n-eagnaidheach léighinn
Ní stadfinn den ráith rábach le rabairní an tsaoghail Ag cnagadh na gclár gcártach i dtabhairní Gaedhal Go mbascfinn go brách bearnach is basa ríogh an bhaoghail Dá bpreabadh im pháirt Seágan na bhfaraigí dréacht
A chriostail na sárthárbhach, a thaitneamhaigh chlúmhail A choinneal na ngáir ngrásach, a lannardhaigh chúil, A bhile na mbárd mbárcach i Laidin tig umhal Glac cumann ó stráic dheárcach nach aithnid tú
Ná dearmad Gríobhtha croidhmhail cailce cuachach Gaisceamhail gníomhach soillseach searcach suadhach Draganta díonmhar buidheanmhar beartach buacach Flathamhail fíontach loingseach lannach buadhach
{B 1749 18L} AR BHÁS PHIARAIS MHIC BHAITÉAR PAOR, DHÚN GUAIRNE
I gcill na n-uasal uaibhreach aerach Cé leóinte i nglasaibh le sealad mo ghéaga Níor sladadh me gur amharcas go héignach Bantracht bruinnghil ag sile ar gach taobh díom
Do laguigh lúth mo ghlún le tréimhse Ba luaimneach mo luadhaill in uaigneas aonair Go ránga an fhuireann ba mhilise bréithre 'Ná cuacha ar chrannaibh an Ghleanna gan Éisteacht
Gártha caoidhe na rí-bhan réaltach Is loiscithe scólta dóighte déarach Do bhrostuigh i mbrón na heolaigh aosta 'S do dhúbail doilbheas dorcha ar éigsibh
An tan dhruideas in aice na mascalach maordha Do chritheas im ballaibh ó bhaitheas go caoltroigh Ba chathach mo chúrsa ag tnúth go léighfinn Fáth a gcumha agus cúis a ngéarghoil
Dfhiosras lá de bhláth na mbéithe Ceann banna na buidhne ón mBríd mboig mbraonaigh Cread an chreach do scaip a scéimhchruth Is dfhág a sluagh go buartha céasta
Dfhreagair an tsidhbhean raoilteach shéanmhar "Cá tuath cá talamh de rannaibh an tsaoghail duit Nur gabhadh leat chugham a fhir ghrionnmhair Ghaedhlaigh An tráth ná tuigir mo dhuille is mo dhaorbhroid"
"Suidh im fhochair a chogair mo chléibh ghil Go n-innsead m'easnamh is m'easbha go léir duit; Ó do chailleas leógan lóchrach léadmhach I gcathaibh ba chruadha ná Oscar na Féinne
Crobhaire cosantach cobharthach céimeach Bronntach brolla-gheal oirdhreic éachtach Cródha calma ceannusach tréitheach Cumasach dána i mbearnain baogail
Gaiscidheach i ngleacaidheacht ná staonfadh Ar nochtadh na gcloidheamh go fíochmhar faobhrach Dragan deághthach tábhachtach tréanmhar Trúpach taitneamhach acmhuinneach éadtrom
Plannda de sheantsliocht Shéasair Buinneán de chineál na réxa; Bile buacach, guaire gléigeal Is seabhac i bpearsain mar Aicil na mbéimeann
Carabúncail fiúntach féastach Grianscaoith chriostallach coinneal na saorfhlaith Sciathán suilt áluinn na gcéadta Agus stór na heagailse beannuighthe naomhtha
Triath i bhfortailleacht Shollamh na céille Stiúir lucht spóirt Ghuirt ómraigh Éibhir Saoi chneasta in inntleacht 's in éifeacht Fostadh na bhfann is ceann a réidhtigh
Cuisle gan chealg gan chleasa gan chlaonchor Ursa do b'áille cáil is séimhe Flaith is faraire, marcach gan aon locht Piaras prionnsa is plúr na bPaorach
Ba ghlas í a shúil mar dhrúcht an tséimhe Ba dhearg a bheól mar rós na ndéithe Ba chlárach clúmhail a úrla is 'éadan A shlinneán cailce 's a leabharchrobh ghléigeal
'Bé chluinfeadh ar mhaoilinn aoibhinn aolbhaigh A phaca go binn 's an adharc dá séide Ba shuairc í a thiúin ar mhúscailt Phoébus Is Donnchadh Ruadh aige i gcuan a thraochta
Ní chuala riamh in iaithibh Éibhir Go ndearnaidh iomad ná iomarca ar éinne; Do thugadh urraim don urradh ba thréithe 'S do bhaineadh a cheart de neart na laoch nglic
An tIarla ón mBlárnain mbáin ba ghaol do Mac Donncha Ealla do ghallaibh ná géilleadh Mac Fínghín na bpíobaí thaoscadh 'S Mac Giolla Choda na gclogad ón Maol-lios
Bráthair iadhta an Tiarna ón Léithchloich Marcshluagh Challainne Mhalla agus Mhéinge An diúic sin ó Lonndain thoir d'éaluigh Is diúic eile leagadh 'n-a sraithibh na méithphuic
Bráthair ionmhuin ridire an éide Ó Chill gheal Bollán na gcaisleán ngléigeal Tiarnaí an Mhóta, Bhóinne is Déasach, Is lonnrach foilceadh 'n-a bhfolanna an féinneach
Bráthair gaisceamhail Ghearaltaigh aosta An Bhúrcaigh, an Bhrúnaigh, an Léisigh, An Róistigh is Nóglaigh na n-éide Barraigh na Cúirte is crú Suipéalaigh
Seanchus fáidhe le fagháil i dtaobh de Gur scagadh a shinnsear soillseach séanda In árdfhuil Aoife na ngníomh nglic n-éachtach Is Lúbaigh meacanta na gcathrach a réabadh
Mo chiach a chlann sa channtlamh chéadna Gan fiadhach gan fonn gan dúil i bpléireacht Gan chóisir oinigh gan oideas gan téada Gan athair gan mháthair, cás is céasta
Mo lomascrios cráidhte Cáit go taomach Áine gheanmnach gheanamhail faonlag Máire mhiochair 's mo chumann geal Éamonn Ag caoine Phiarais, triath na féile
M'osna gach neóin a nóchar dhéidhnach Ainnir an úirchnis dubhach 'n-a éaghmuis A cuacháin órdha 's a cló dá tréigean 'S a gnúis gheal gruadhfhliuch duairc gan chéile
Tá pobal na gCluanta i ngruaim 's i ngéibheann I gcumhangrach ceangailte creachtaithe créimeach Ó taisceadh an fhiann ar naímhde an éirligh 'S a gcrann bagair mar bheatha ag daolaibh
Míle seacht gcéad triochad is aon deich 'S an naoi mar thuilleadh le tuitim sa téarma Ó tháinig Críost mar scríobh gach naemhscript Go triall sa bhfeart do mhac Bhaitéir gheal
{B 1756-57 18L} DON ATHAIR LIAM INGLIS, O
A eagailsigh dhiadha chiallmhair chráibhthigh, A sheímhshaoi shoillsigh, a bhláth na nÓrd, A gheanmnaigh ghrianda, a dhiadhaire ghrásaigh I ndíodhacht naoimhtha Aoinmhic áird na gcomhacht Fearannghort Fíochna is fíor gur fearrde Do theagasc do riaghail do bhriathra a bhráthair 'Ná gaisce mo ghliadhaire, sa diabhar a shnáthad Mar chraoischloidheamh choímhtheach in ár na leoghan
Atá Carolus sciathach, Dia dá ghárdadh, 'Na ríchaoir chuibhreach i mbeárnain ghleó A sheabhaic sa ghliadar ag triall chum tnáithte An Ímpriocht cruinn 's an Spáinn n-a gcomhar Ár bpeannaid ár bpian ár bhfiabhrus tráighfidh An treascairt seo ar chiabhlach chiarshliocht Shátain 'S na gallaphoic dhiabhalta is diacrach chráidh sinn 'N-a dtrínsíbh traoichta tláth gan treóir
Atá flatha 'n-a ndiaidh ag tiacht tar sáile I gcroidhe bhuidhean Laoisigh láidir mhóir Fearachoin diana stiallfas námhaid I gcrích Chuinn, Fhinn mhir, Fháilbhe is Eóghain
Atá dragan dfhuil iarla in iarthaibh Chláir Luirc An Carrathach cliar is Biacan Blárnan Gallisioniere is Tiarna an Chláir dhil 'N-a gcaoin-lín' Gaedhal fé bhánbhrat sróill
Cí fada lag Fiann gan fiadhbhruigh fáidhe I ndaoirshnaidhm claoidhte, báidhte i mbrón Gan ranna gan rian gan riaghail le ráidhtar Gan ríngcí ag ríghthe ná rábach spóirt Geallaim don bhfiansach siansach Seán dil Sealbh go mbiaidh ag Fianna an áithis Go mbiaidh Banba Bhriain go fial fliuch fáilteach Is cíos cruinn dlíghte ag dáimh go deó
Is gairid go bhfiadfidh triaithibh áilne De phríomh chaoin Mhíleadh áitreabh fós Ag teascadh na bpiast le ciach go dtálfid Síor-ríoghacht Stíobhart sámh i gcoróinn Ár meanmna bhlianta cian le háireamh Gach seamar dubh fiadhaile de thriabh na cránach I ngalar gan liaigh fé liagaibh sáithte Is taoidí fíonta ag dáimh ar bórd
I mBanba, i Manainn, in Albain éachtaigh mhóir I mbailte na Breataine i gcathair na gCaesar spóirt Budh mheanmnach m'aigne is m'aiteas ar ghlaech an leóghain Carolus calma cailce 'n-a réx i gcoróinn
{B 1795ob 18D} DO SHEÁN MAC GIOBÚIN GHARRÁN AN RIDIRE
Tá treón geal im chomhgar le sealad Is ceannusach cúirteach cáidh, Is spórtmhar 's is eólach 's is fleadhach 'S is flathamhail fiúntach tásc, Is fórsach a shlóighte 's is neartmhar Is tabharthach trúpach dfhás Is comhachtach is ceólmhar 's is cailce 'S is calma clúmhail cáil
Sróllbhile lóchrannach lannach Tá lannardha lonnrach lán, Cló chliste é phórshliocht na ngalach Ba rabairneach rúnmhar d'fhás: Flós ceart na Fódla 's a flatha Ba scaipitheach súgach sámh, Rósluibh na seóide 's a seabhac 'S a faraire gnúisgheal grádhach
Tá mórdhacht gan mhórtus 'n-a phearsain 'S a bhearta dá scrúdadh ag dáimh, Tá beódhacht is cródhacht 'n-a ghlacaibh 'S a ghaisce mar chriú na mbárc; Tá órd árd is eólus 'n-a labhairt 'S a chanadh mar chrú na bhfáidh, Tá leóghantacht gan leónadh 'n-a theastus 'S a sheasamh mar phrionnsa stáit
Dar Eólaing, an Spreónamh dá dtagadh Ba taca mar Fionn mo ráib I gcomhlainn i gcomhrac i gcaismirt I gcaithibh 's i gcongcas áir; Do stróicfeadh gan chomhairle gan charaid Gan chabhair gan chongnadh acht Seán I ngleóchnuic in Eóraip na n-arm An namhaid ba lúthaighe lámh
Níl ógbhroingheal mhódhmhar i ngradam Ná ainnir i gcúige Fáil Nára nóchar a ndóithin mo dhragan I dtreasaibh nár túrnadh tláth; A chomhgus na gcomhgus do cailleadh I gcaithibh 's i dtriúch na Trágha, Comhgus na gcomhgus mo mharcach Den ghasra shiubhail tar sáil
Níl ómrach eólach in acmhuinn 'Ná eagna ughdar fháidh d'inneósadh a ndóchus i rannaibh Ná carthannacht chúirte cháird Scópbhuinne spórtmhar a d'eascair De shleachtaibh na n-úrGharrán 'S 'n-a dheóidh sin i bhfódinis Chaisil Do scagadh as Brúnfhuil áird
Ó bhóchna na Bóinne go barra Árdraithin na rún don Ráith Le mórthuile beórach dá scaipe Go fairsing is púnch 'n-a pháirt Níor leór linn ár scórnach do scalladh Gan channa gan chrúsca ar chláir 'S go ndóghtar go drólainn an aicme Ná blaisfeadh go subhach a shláint'
{B 1754ob 18L} ADHMHOLADH MHÁIRE
Is méin leam aithris dem labharthaibh beóil Gur tréitheach carthannach meanmnach óg An péarla d'eascair dfhuil Chaisil na dtreón, Ba chalma cló agus cáile: Go Gaedhlach, flathamhail múinte fial An spéirbhean chneasta de phlúr na dtriath, Do laguigh gach faraire meanmnach óg, Le taitneamh go deó do Máire
Is léigheanta gasta gan easbha mo stór: A béilín meala bog taitneamhach sceól: Tá an caor ar lasadh 'n-a leacain mar rós Agus sneachta go leór dá háitreabh
A slaodfholt camarsach lonnmhar fiar Ag téacht ó mhullach go drúcht 'n-a diaidh, Do laguigh na dragain fé scamalla bróin, Le taitneamh go deó do Mháire
Mo léan
mo lagar
mo nuar
mo bhrón
Mé tréith lag caithte gan suairceas ceóil, Le géirghean ghlacas 's mé im bhuachaill óg Don stuaire chródha ghrádhmhar, A réiltean freagair go humhal mo riaghail, Agus réidh go tapaidh ar dtúis mo phian Nó caithfar mo threascairt i nglasaibh fén bhfód Le taitneamh go deo do Mháire
{U 0215} Cé séimh do labhartha, a shuaidhfhir ghrinn, I mbréithribh blasta go suairc dá mhaoidheamh Tá péarla againn-na bhuaidh ngnaoi Ar bhroingheala chríche Fáilbhe
Is méin leam aithris dom dhuais gan mhoill, Gur léir dam ainnir sa tuaith 'n-a mbím, Spéirbhean chailce rug barra i ngach céim, 'S gur dleaghthach an chraobh di ó Mháire
{U 0218} Níor nár liom dragain a thabhairt lem bhaoin, 'S nár fhás a samhail fá fhlaitheas na naoimh, I gcáil i maitheas i bpearsain 's i ngnaoi, 'S a hainm dfhúig Críost dá gárdadh, I gcás na Craoibhe ní mhaoidhim go brách, Ná an bhláth 'n-a luing tar tuínn tug Jás
Acht carabúncail theagmhaidh liom An eala mhúinte bhanamhail Rug barra clú ó Ádhaimhshliocht
{U 0215} A éigse stadaidh dbhur labhartha baois, Agus léigidh fairsing bhur mbrata le gaoith, Chum go léighthar ainm na hainnire mhaoidhim I dtosach gach líne táithte
Is méin liom aithris, agus admhaim fíor Ó aer go talamh 's go flaitheas dá aoird Do réir a samhail a pearsan 's a cló Ar an dtalamh so beó níor fhás ann
{U 0218} Ba bhaoth ba mheathta ba leathta ba chríon Mo mhéin mo bhearta mo thaca mo ghníomh Dá léigfinn leatsa an barra nár chuíbhe Ó bhanaltran ghrinn an Áirdmhic: Is gur bh'é le n-a fheartaibh as dadamh do rinn Aer talamh flaitheas is Neamh na naoimh, Dá réir sin measaim gurab fairsing a chomhachta 'S gur bheannuigh sé rómpa Máire
{U 0215} A shaoi ghlain na dtaoiseach ná daor-se me 'S gur dfhíorfhuil na laoich mé nár bhaoghal a ngoimh: Do shaoileas dá dtighead liom go ndéanfainn coir Sa tír seo gur dhíon dam tar éinne thu
{U 0218} A phríomh ghlain dfhuil ríghthe is a éigeas suilt, Is líomhtha 's is díonmhar 's is déanta cruth, Má ghníonn tusa stríocadh agus géilleadh dham, Díonfad dar Míde go n-éagfad tu
{U 0215} A uain mo chléibh do léigheas go minic i gcóir, Duan na gCaesar dtréan is cumas na dtreón, Is muar an léan liom téacht it choinne le spróin Anois uair an bhaoghail, acht staonfa mise as an ngleó
A shuairfhir aeraigh léigheanta chumasaigh óig, Is uaisle béasa, is tréithe sultmhar gan mhóid Bualadh tréan má's é do thuillir do gheóbhair, Nó suaimhneas séimh is bréithre milis go leór
{B 1758 18L} {U 0218} DO DHOMHNALL SPÁINNEACH
Is ait linn na haistí seo ag Eóghanaibh Do scaipfidhear i bhFódla na bhFionn Gur phreab taoiseach treas-tigheasach treónach Go raithríoghdhach órghlic 'n-a chúirt: Mars cloidhmhach caithmhíleach comhachtach Do haithrigheadh go hómrach úr, Sail dhíreach fhada aoibhinn órdha An flaith soillseach lóchrannach clúmhail
Bailighidh a threabh chaoimhnach fhórsach Tá teacht saoi na hEóraipe chughainn, Sean-Ghaoidhal de chailcphríomh na coróinneach 'S dair líonmhar chródha na dtrúp, Gaiscidheach na ngaiscidheach mo leóghan, Brat dín na cóige is na n-úrd Gas groidhe na n-each ringceach ródach Is ceap laoich an sróllmharcach súbhach
Tá sneachtaí 'n-a cheathaibh ag comhrac Le scataí de rósaibh 'n-a ghnúis, Tá a phearsa aoildha shearcshaoirdha chló-oilt' Mar ealaí na bóchna is na dtriúch: Tá a ghealdlaoi go fleascthrinnseach órdha, A dhearc líonmhar feórach mar dhrúcht, Tá a ghlaic scaoilteach neartloingseach lónmhar 'N-a taca aoird le tórmach na mbúr
Do beathuigheadh go sastuímeach spórtach Ar hallaíbh go ceólmhar ár gConn, 'S do raithigheadh i rannuidheacht na suódha 'S i gcathaoir na gcómhdach ár gcrú; Do haibigheadh in aibíd na bhfrómhthach 'S in ealadhain na n-eólach gan smúit, 'S do beannuigheadh i gcaisíbh na glóire Gach alt shuidheann de flós-scoith ár ndrong
Gleacuidhe mar Fhearghus i ngleó chnuic, Mar Anghus nó Eóghan na lann, Art craoiseach barcbhuidhnmhar bórdmhar De mhaith ríoghaibh mhórdha na Mumhan: Ní chanfaí le haníntleacht Óbhid Ná staruidhe mar Hómer na bpongc Leath smaointe deaghchroidhe ár leóghain Ná maithghníomhra Dhomhnaill 'n-a dhún
Ní ghlacfaí le neach díobh mar nóchar Gan seangfhaoilean d'ógbhroinghil diúic Gean ghlinn mar mhacaoimh na Tró thoir Go glanchroidheach dá pósadh lem prionns'
Beidh a fhaithchí a gheataí is a bhóithre A phailís a phóirt is a thúir Go dreachshoillseach fleadhfhíontach scóipmhar Go captaoinach cóisteach gan smúit
Coinneal na soellse, réilteann is lannradh ughdar, Criostal na réx bpéarlach is dalta Chúipid, Bile na séad, phoénix is mac na múses, Curadh na laoch, Caesar, is carabúncail
Leóghan Bhlárnan árdfhlaith Charraig na bhFear, Treóghan, Carrthach, Páris cairptheach ceart, Rósluibh Fháilbhe, bláth na nGearaltach ngeal Domhnall Spáinneach barr na Banba ar fad
{B 1753 18L} AR BHÁS EILÉAN DE BARRA
Araoir im shuan i gcuan do bhíodhgas Go haonair uaigneach uaibhreach íogair Amhgrach atuirseach treascartha traoichta Cangcrach cealgach cascartha claoidhte
An tan dfhéachas suas go duairc im thimcheall d'amharcas solusbhean oirdheirc aoibhinn Ag taoscadh a rosca 'n-a srothanna saoirdha 'S a huaill go hallta i nGleann na bhFaoileann
Cé thuiteas gan luadhaill go duadhmhail i ngeimhleach Ag séide fola mo bhrollaigh 'n-a linntibh Do loirgeas sealad go searcach den bhrídigh Turus a cáis is fáth a síorghoil
Linne do labhair go feargach fíochmhar Cathach canntlach namhdach nimhneach Cá cathrach caisleáin oileáin díbhse, A chuisle, nach follus mo dhoilbheas caointe
A thaistealaigh thionnscnaigh túirling taoibh liom Is éist an gearán diombádhach ríomhfad Cluinfar i gcianta ciach na gcríocha Do scuab an scéimh in éinfheacht díomsa
Do chiorrbhaidh mo charnfhuilt lannardha shíneadh Go cúrsach cuachach dualach dlaoitheach Fonnsach fáinneach cáblach cíortha Búclach bachallach camarsach craoibhach
Do ghread do scól do bhreóidh mo smaointe Do loisc do dhóigh do leóin mo laoithe Do bhasc do bhrúigh do húrghoin m'intinn Is dfheóigh mo bhláth i gclár na gcraoiseach
Ní hí Hélen shéimh na Traoi thoir Ná Bhénus spórtmhar ceólmhar ringceach Ná Diána báb na draoidheachta Do speal mo chló mar rós do chríonfadh
Ní hé Pallas na labhartha milse Iúnó Média éachtach inntleach Ná dearta Dée an tsaoghail bhraoinaigh Do cheangail do choigil mo cholan i gcnaoidhteacht
Acht tásc na mná do bfhearr san ínse 'N-a hacmhuinn fagháltuis stáit is saidhbhris Bairrfhionn chailc-úr fhlathamhail fhíontach Mhúinte bhanamhail dheaghclúmhail dhíonmhar; Cúilfhionn chráibhtheach mhánla mhíonla Chiúintais dhéarscnach náireach naoinda Bhuacach bhéasach mhaordha an mhínchnis Cheannsa cheanamhail gheanamhail ghríosghuib
Suaircbhean fhorusta, shocair na righindearc Chiallmhar, thuigsionach shoineanta chaoincheart Stuamdha, deaghthach ghrásach ghrinnshuilt Bheannuighthe dhiadha riaghalta naoimhtha
Ainnir thréitheach léigheanta, líomhtha Fhleadhach, fhéastach, Ghaedhlach ghlinnchruith Chórach chumannach urramach aoilchroibh Do chothuigh le féile déirc is daoinnacht
Broingheal thaitneamhach mharthannach bhuidhnach Pháirteach leanbhach gheanmnach gnaoighlan Ionnraic áluinn ghrádhmhar ghníomhach 'S ná tug tarcuisne 'o phearsa dá ísle
Stáidbhean shróllmhar bhórdmhar bhuidhnmhar Chornach chóisreach lóchrach líonmhar Eachrach chliarach, riaradh míle I ndún gan doicheall roimh dholaidh dá aoirde
Spéirbhean ranntach bhronntach bhríoghmhar Thréadach thabharthach chabharthach chaoimhneach Fhíontach rabairneach scaipitheach scaoilteach Fháilteach fhreastalach charthannach chroidhmhail
Mascalach mhódhmar fhlósach fhrínseach Chaithiseach chomhairleach ghlórmhar shoillseach Chriostalach ómrach shómplach dhíreach Shochrach sheómrach shlóighteach shíodach
Eala gan chruadhas gan bhuairt gan chinnteacht Gan chogal gan chealg gan chleasa gan chlaoinchoir Gan fuath gan faladh gan mhairg gan díomus Gan ghruaim gan ghanguid gan ainbhfios poimpe
Siúr na gCarrathach gcalma i gcoimheascar Siúr na mBrianach ngliadhach loingseach Siúr na nGréagach, Phoenix dfhíorshliocht Ribirt an chongcais thrúpaigh thrínsigh
Inghean amaraic sheabhaic na scríbe Gearóid ceannárd furránta fraoichta Dhoire na gcuingrach gcuthach 'sna smísteach Eiléan mhiochair de chine na mbíocan
Céile an mharcaigh mhir mheacanta i maoidhmaibh Curadh na leoghan na dtreón na dtaoiseach Na suadh na sians na dtriath na dtigheasach Tomás dalta na ndragan 's a ndíograis
Easnamh na nÓrd i bhfód na righthe Nuachar lachanta an fharaire i gcillghlais Úrscoth cheannus na mBarrach, na mílidhe Do chóirigh smúit ar dhútha ár sínsir
Do neartuigh cumha 'san Mhumhain choidhche Do mheath a geamhrtha, a gleannta, a coillte, A haibhne rathmhara, a cranna do slíobadh Tortha cubhartha ár dtriúc 'n-a slaoidaibh
Do threóruigh ceatha cnead 'n-ár gclítheach Dfhórsaidh creatha na sratha dár gcoimhdeacht Do mhúscail caismiorta catha gan dísce I bhFódla ag gasra cleachttha na sídhchnoc
Is dítheach gáibhtheach gáir na mbruidhnta Scola na múses, tonntach Chlíodna, I dtuathaibh chosantach ghormghuirt Eíbhir Ó baineadh go feasach ár dtearmann dínn-na
Creach na n-easpog na sagart na saoithe Creach na bhfáidh, na mbráithre ndíodhachta Creach na mbochtán na ndonán n-aoista I dtuama a stór, 's a lón fá líogaibh
Creach na mbanaltran ndealbh, na naoidheanna Na mbaintreach muirearach uireasbhach gcríona Na mbailte, na mbantracht, plannda ár dtíre I dTeampoll Bolg, mo dhochar, ag daoilaibh
I gcuideachta an chúpla chúmtha chaoilchuirp Uaisle an ionmhuis oinigh neamhchoimsigh Maighréad lonnrach túrnadh roimpi Is Onóra thriall 'n-a diaidh, mo dhíth ghuirt
Cumha na cléire Réamonn faoinlag Gearóid múirneach múchta i bpríomhghoin Elinóir réaltach phéarlach thaoimach Is Máire mheanmnach maslaithe ag saighdaibh
Osna na héigse, géarbhroid laoichra An ghriandach fhoirtil i gCorca na slímbharc Maighre maiseach na Scairte 's a síolrach Ar chnoc na ndeór go brónach caoidhmhail
Diachair deacrach danaid ár ndaoine Ár bpoibleach ársa ár ndáimh ár ndraoithe Ár gcuallacht chlannamar fhearannach chíosmhar Fuadach tráth ar scáth a mbaoighail
A bholgach mharbhthach mhallaithe chraoisach Ghoinideach ghalarach bhagarthach mhillteach Ghoilmneach ghaisceamhail ghannadh ár sloinnte Is ceasnathach chrádhais ár n-áitreabh dhílis
Tá dún na Laghrach i dtaidhse choimhthigh 'N-a chlogas dorcha in' fhothrach chíordhubh 'N-a mhainistir fhásaigh áir ag stríocadh 'S n-a chrampóig lomartha locartha linnloit
'N-a árus chréimeach chréachtach sceimhle 'N-a chartha tháir 'n-a láithreach díoghaltuis 'N-a luing bhristithe scriostaithe scíosmhar Gan téad gan stiúir go dubhach i ndaoirse
Ní ruathar turraingeach tiubaisteach teinte Ruathar iongantach stoirmeach taoide Ná ruathar clogadach cogamhail a naimhde Acht buirbe an bháis do bheárn' an ríbhrogh
Liacha lasmhara i mBanbain Chríomhthain Béithe an abhrais chastaithe snímhte, Ná tug spás do cháirde an tighe sin Leabharchuid réim is saoghal 'n-a dtoínte
Géaga gartha na bhfearachon ndíreach Do chóimhshearc Eaglais Aifrinn Íosa Is támh dom shamhailse 'e chantaire shíleach Ar halla na sámhchrot tháladh binnphuirt
Dá mb'ughdar ranna do cheapadh go cruinn me Do chaithfinn go cúl gach prionnsa pinn ghlic, A gcáil a gcneastacht a dteastus do scríobhfinn Is cé nach eagnach, glacaidh mo dhícheall
Sirim go subhach ar chúirt an Choimhde Muire Mháthair cháidh an Aoinmhic Gnúis na n-aingeal na n-aspol na naoimha Ag gárdadh a n-anama i bParrathas Chríost ghil
Caogad d'éis seacht gcéad is míle Trí le cóimhreamh fós 'n-a gcuibhreann Téarma an tseanchuis dearbhtha díbhse Ó théacht Mhic Dé go héag na díse
Innis scéal d'eólaigh (a) óirleac na ngradam dtréan dtráth Gur chruinnigh fét chómhachta seóide na mbalsam gcaor mbreágh I gcumar chré chómhrann feóchta, mo scalladh, tréith tláth Cuirp Eiléan mhódhmhail, Onóra is Mhairgréad bhán
{B 1795ob 18D} AR MAIDIN AG CAOIDH DHAM
Ar maidin ag caoidh dham go fann táir Go dealbh ar thaoibh cnuic ar meabhrán Do thaisteal im choimhdeacht Ó shleasaibh na bruidhne Ealabhean aoilchnis go leabhairbhláith
An tan dhearcas an fhaoileann ghlic mhodhmhail mhná Ba cailce gil mínchruith is fionn scáil Lasann mo chroidhe-se Re taitneamh don mhín seo Agus stadaim dem chaoidh ghoil le greann grádha
Ar tarraing di taoibh liom le lútáil Dfheasas cia hí di go mallrádhach Dfhreagair an ríoghain Go tapa le caoinreas "Is me teachtaire díleas an tSeabhaic Bháin " Do phreabas go bríoghmhar gan teanntán Im sheasadh le sceimhle go seang sámh 'S dfheasas arís di Ó b'aithnid di an Stíobhart An gcasfadh le buidhean chnuic go fonn Fáil
"Is dearbh a chaoinfhir 's a chompáin Go dtaistealfa an taoiseach go teann tráth Le seascad ar míle De bharcaibh 'n-a thimcheall Chum danair do dhíbirt don tseannáit: In a fharraid do chífir go lonn lá Gasra Ghaoidhlach gan antlás Calmchoin Laoisigh Is fearra sa choimheascar Is aicme le fíorghail ón seann-Spáinn " {B 1745-50 18L} TÓGAIDH BHUR gCROIDHE
Tógbhaidh bhur gcroidhe, bídh meadhrach meanmnach 'S ná cuireadh an chaill seo ar bhur n-intinn atuirse Is gairid díbh súgradh i dtúis an tsamhraidh Sin é an faraire láimh libh; Bímís go spórtmhar ceólmhar glórmhar Bímís ag ól ar bórd go binn, Doigh insa phíp ná díogfadh baraille Fé thuairim sláinte an tí ná habraim, Is cuma cé hé acht gur grádh lem anam é, Grádh na naomh is grádh na n-aspol é Is blás na bhflaitheas dá ghárdadh
Is duine bheadh breóidhte leóinte leagaithe Is duine bheadh brúidhte múchta bascaithe Is duine bheadh bliain i bhfiabhras mharbhthach Nár ghreann leis gaisce mo rabaire Biad-sa ag pléireacht taobh lem laoch mear Cé bhíos nocht daor gan bhréig dá dhruim Dá gcaillinn-se arís an píop 's an t-anam leis Ólaimís sláinte an tí ná habraim Is cuma cé hé acht gur grádh lem anam é Grádh na naomh is grádh na n-aspol é Is blás na bhflaitheas dá ghárdadh
Is é bheir me duairc gan suairceas aigne Clanna na ndeághthach scáinte scaipithe Eaglais Dé is na naomh fé scamallaibh Is éigse an tseanchuis lámhlag
Suidhidh anois leam le fonn go fearamhail Go ndiúgam an crúsca ar dtúis 'n-a chómhair Beidh teinte geal cnámh i gclár na Banba Rí-rá Muimhneach is ringce an ghadraigh Is éirighe anáirde in áit ná habraim Pléráca is scléip an tsaoghail 'n-ár n-aice-na Bíodh go mblaisinn a shláinte
SGÉAL AR MHÍORBHAILTIBH MHUIRE
Dobhí lánamha shuairc, sho-chinéalach 'san domhan tsoir agus dobhí grádh mór aca do'n Choimhdhidh chomhachtach agus dá Mháthair bhuidh
do Mhuire Óigh naomhtha, agus do smuaineadar in-a meanmain séipéal do dhéanamh 'n-a n-onóir agus deilbh agus íomháigh Mhuire agus a Mic do chur ann, ionnas go mbéidís féin ag guidhe Dé agus Muire ann de ghnáth
Do críochnuigheadh an smuaineadh sin leo agus do ghlacadar féin seomra láimh leis an séipéal agus do chuireadar a leaba ins an seomra sin agus dothigidís gach aon lá ar maidin agus um thráthnóna agus i meadhón-lae ag déanamh urnaighthe 'san tséipéal; agus ar ndéanamh na bpaidreacha sin ann dothigidís chum a seomra tar ais
Agus ar mbeith dhóibh mar sin aimsir fhada thárla dhóibh gur thoil le Dia an bhean do ghlacadh torrachais ón-a compánach pósta agus ní lughaide thigeadh chum an tséipéil gach tráth mar aon len-a fear pósta ag déanamh na h-oifige mar badh ghnáth leo nó gur luigh an torrachas go mór uirrese i gcás nach mó 'ná gach re lá dothigeadh chum an tséipéil
Agus ní fhanadh an fear aon lá, agus an lá nach dtigeadh a chompánach mar aon leis chum an tséipéil do ghabhadh sin i láimh a gcuid araon de na h-urnaighthe badh ghnáth leo do dhéanamh
Gidheadh, níor chian dóibh amhlaidh sin gur luigh an torrachas uirre go mór ionnas gur bh'éigean dí gan a leaba d'fhágbháil amach ná fós dul tar dhoras a seomra, agus dothigeadh an fear gach aon lá agus is fada dobhíodh amuigh uaithe óir do ghabhadh a gcuid araon de na h-urnaighthe do dhéanamh mar adubhramar
Ar mbeith dhóibh ar an órdughadh sin aon de laethibh dá raibh an fear 'san tséipéal ag guidhe Dé agus i bhfad amuigh gabhas an diabhal formad le deagh-bheatha na lánamhan sin, mar is gnáth leis toirmeasg do chur ar an maith, go dtáinig an lá sin isteach 'san tseomra agus an bhean torrach 'na leabaidh 'na h-aonar, óir ní raibh siubhal ag daoinibh ar an áit acht ag an lánamha féin, agus is amhlaidh tháinig i riocht caillighe duibhe dobhí do chompánach ag an mnaoi mhaith ar an saoghal amuigh, agus ar dteacht isteach dí d'fháiltigh a croidhe sin ar fheicsin a compánaigh caillilghe duibhe, agus do shuigh ar cholbha a leabadh láimh leis an mnaoi tinn agus do ghabhadar ag teacht tar dhíogras rúin agus comhráidh len-a chéile, agus ar mbeith ar na h-iomráidhtibh sin dóibh adubhairt an diabhal a bhí i riocht na caillighe duibhe: "A chompánaigh ionmhain," ar sí, "is trom agus is tréith atá tusa ag an dtorrachas sin agat"
"'Seadh, go deimhin," ar sí
"Maiseadh," ar an diabhal, "is truagh agus is doilbh liomsa tusa bheith mar sin ó'n té a bhfuilir amhlaidh"
"Créad é sin, a chompánaigh " ar sí
"Atá, gan amhras, méad na mí-ghníomha do-ghnídh sé tar do cheann gach aon lá, óir an tan as dóigh leatsa agus shíleas tú gur 'san tséipéal bhíos ag guidhe Dé, ní mar sin do chaitheas seisean aimsir acht ag aoibhneas agus ag ól i measg ban eile agus ag caitheamh a choda eatorra agus ag imtheacht orra tar do cheannsa " D'éist an bhean torrach leis sin agus ní thug freagra ar bith uirre agus níor chreid aon nídh dá ndubhairt, agus arn-a mheas do'n chailligh dhuibh nach fada go dtiocfadh an fear ó'n tséipéal, chum gan bheith roimhe istigh gabhas a cead an uair sin agus d'imthigh
Níor chian iar sin go dtáinig an fear ó'n tséipéal agus go dtáinig mar a raibh a chompánach roimhe ar a leabaidh, agus fáiltigheas roimhe go ró-mhór, agus dobhí de mhéad de ghrádh aice dhó nár chreid aon nídh dá ndubhairt an chailleach dubh léithe agus do chaith amach an oidhche sin, agus ar n-éirghe dósan arn-a mhárach do thriall chum an tséipéil mar badh ghnáth leis agus dobhí ag déanamh oifige ann, agus tháinig an chailleach dubh chéadna an dara lá agus do ghabh ag innsin na sgéal gcéadna agus níor chreid an bhean mhaith aon sgéal dár innis dí
Gidheadh, tháinig an treas lá agus do labhair go truagh, tuirseach agus adubhairt gur crádh croidhe agus doilgheas ró-mhór léithe ise do bheith in-a chomh mór sin de ghéibheann agus de ghuasacht ó'n té dobhéadh ag síor-dhéanamh iomad mí-ghníomha le mnáibh eile gach aon lá tar a ceann ar sgáth bheith ag guidhe Dé 'san tséipéal
Gabhas tocht mór an bhean torrach agus adubhairt
"Is deacair liom," ar sí, "mí-sgéal ar bith do ghlacadh ar mo chompánach pósta agus is ró-dheacair liom gan mo chompánach caillighe duibhe do chreideamhaint, agus ní dhéanfaidh mé de dhíoghaltas ar an té do-ghnídh na mí-ghníomha sin tar mo cheann acht mé féin agus an ghein atá im' bhroinn do lot air
Agus d'éis na mbriathar do rádh do ghabh altán sgeine sgoth-ghéire in-a láimh agus do thug sracadh dhí ó ubhall a brághad go sioch a h-imleacáin agus do leig a h-abhach agus a h-ionathair agus an leanbh dobhí in-a broinn in-a fiadhnaise
Mar dochonnaic an chailleach dubh
an diabhal an gníomh sin, mar ní raibh ar iarraidh aige acht é, d'imthigh féin 'n-a spiorad mhalluighthe mar badh ghnáth leis trés an bhfuinneoig ngloine dobhí ar an seomra
Ar gcríochnughadh a urnaighthe do'n fhear 'san tséipéal tháinig do bhaile, agus ar ndul dó isteach 'san tseomra dofuair a bhean ar an órdughadh sin marbh ar a chionn agus a leanbh agus a h-ionathair in-a fiadhnaise
Agus arn-a bhfeicsin mar sin dó coisreacas é féin agus gabhas bíodhgadh agus crith-eagla mhór é agus d'iarr ar Dhia agus ar Mhuire é féin do shaoradh ó'n mí-ghníomh sin, óir do smuain aige féin nach raibh siubhal ag duine ar bith orra agus gurab fán-a chomhair féin do cuirfidhe an gníomh si do dhéanamh, agus do ghuidh Dia agus Muire go dúthrachtach fá é féin do shaoradh uaidh, agus tar éis sin 'sé comhairle ar a dtáinig, sul do leathfaidhe an sgéal amach an tír uile d'fhágbháil agus dul go crích éigin eile i gcéin uaidh
Agus dá dhruim sin do ghluais roimhe agus ní dhearna acht an doras do dhúnadh in-a dhiaidh, agus ar mbeith ag imtheacht na sligheadh agus é ag gabháil tar an séipéal sin do-rinne sé féin do chuimhneamh go mbadh chóir dó a chead do ghabháil le h-íomháigh Mhuire agus a Mic roimh imtheacht dó
Agus dorinne sé sin agus feacas a ghlúine faoi agus do chrom sé ar a ghuidhe go dúthrachtach agus d'iarr ar Dhia é féin do shaoradh ar an ngníomh sin
Agus arn-a gcríochnughadh dhó agus é ag imtheacht, do chuimhnigh aige féin gurab olc dorinne nár chuir folach ar an gcorp idir é agus truailliughadh an aeir nó go mbeiridís daoine air
D'fhill sé chum brait éigin do leathadh ar an gcorp agus ar dteacht isteach dó is amhlaidh fuair an bhean roimhe agus í sleamhain, slán-chréachtach, agus mar dochonnaic sí é d'fháiltigh a croidhe roimhe
"A chompánaigh ionmhain agus a aonghrádh tar mhnáibh na beathadh," ar sé, "nó cionnas thárla dhuit nó créad é sin d'imthigh ort " D'innis agus d'aithris dó amhail mar tháinig an diabhal i riocht na caillighe duibhe dobhí 'na compánach aice ar an dtuaith agus mar do mealladh leis í, "agus níor chreideas an céad lá dó ná an dara lá aon fhocal dár labhair ortsa dá líomhnadh gurab ag déanamh mí-ghníomh tar mo cheannsa dobhí tusa le mnáibh eile gach uair badh dhóigh liomsa tú bheith 'san tséipéal ag guidhe Dé agus Muire
Gidheadh, tháinig an treas lá agus do ghearán chomh mór sin ort dá rádh gur ró-dhoilg leis féin mise do bheith ins na reachtaibh sin ó'n té do-ghnídh na mí-ghníomha sin tar mo cheann, agus is é adubhartsa nach ndéanfainn do dhíol tríd sin acht mé féin agus an ghein dobhí im' bhroinn do lot ar an té do-ghníodh na bearta sin tar mo cheann
Air sin gabhaim altán sgeine sgoth-ghéire chugam agus thug mé sracadh dhí ar mo bhroinn gur leig mé mo leanbh agus m'ionathair fá lár im' fhiadhnaise mar dochonnaic tú féin an tan tháinig tú isteach"
"Maiseadh, a chompánaigh ionmhain," ar sé, "aithris dom anois cionnas thángais id' chéad riocht mar atá tú anois"
"Ag so mar thángas," ar sí
"An tan thángais im' cheannsa agus mé mar chonnaicis féin, gabhas eagla tusa roimh an ngníomh do chur id' leith féin óir ní raibh siubhal daoine ar bith ormsa acht agat féin, agus do chuiris romhat an tír d'fhágbháil ar teicheadh roimhe sin; agus ag imtheacht duit tar an séipéal dochuaidh tú isteach ag gabháil do cheada le h-íomháigh Mhuire agus a Mic agus dobhí de ghéire do ghuidhe gur thoil len-ár mbain-tighearnain Muire teacht chugamsa agus bréid gheal i láimh léithe agus snáthad agus snáth i láimh eile léithe, agus do chuir mo leanbh agus m'ionathair isteach ionnamsa arís mar dobhí roimhe agus d'fhuaigh suas mo bhroinn leis an snáthaid agus leis an snáith go bhfuilim arís slán-chréachtach mar do-chídh tusa " Agus ar rádh na mbriathar sin díse do leigeadar araon ar a nglúinibh iad féin ag tabhairt buidheachais do Dhia agus do Mhuire agus gluaisid araon chum an tséipéil agus ar ndul dóibh ann is amhlaidh fuaireadar ann deilbh Mhuire ar a gcionn agus an bhréid gheal sin in-a láimh agus an tsnáthad agus an tsnáth in-a láimh eile, agus len-a chois sin do bhaineadar cloig cheoil-bhinne 'san tséipéal; agus mar dochualadar a gcomharsain a chomh mór sin de cheol neamh-ghnáthach thángadar dá fhios; agus do thaisbeánadar na míorbhailte sn dóibh agus d'éis sin dóibh thug siad moladh do'n Tríonóid agus do Mhuire Bheannuighthe gan chrích, gan foircheann
Amen
BRUIGHEAN BHEAG NA h-ALMHAINE
Do rinneadh fleadh agus féasta go príomhadhbhal le Fionn mac cumhaill d'Fhiannaibh Éireann i n-Almhain luchtmhair lán-aoibhinn Laighean, agus an tan do b'ion-chaithmhe an fhleadh sin thángadar maithe agus mór-uaisle na Féinne dá caitheamh agus is iad so dream do b'urranta díobh
Goll mear-chalma móraigeantach mac Mórna le n-a dheichneabhar ar fhichid bráthar agus comh-bhráthar mar aon leis; agus Diarmaid déid-gheal dreach-sholais dath-áluinn ua Duibhne le n-a thriúr mac mar aon leis agus maithe clainne Baoisgne go h-uile; Chaoilte ró-ghreannmhar mac Rónáin le maithibh clainne Rónáin agus Smeig-arDrúcht ua Neamhain le maithibh clainne Neamhain; clanna Smóil le n-a sluaightibh; Goll gníomhachtach Golban agus maithe na Féinne Ultaighe i n-a fhochair; agus an Corr cos-luath, céad-ghonach rígh féinne Fiann Connacht; agus Oillte áluinn ionnsuidhtheach mac an Choirr chos-luaith; Caireall cosgarthach ua Corbhroinn le n-a dheich gcathaibh Albanacha agus rígh féinne Laoighse Midhe le maithibh a mhuinntire; agus iomad de mhaithibh agus de mhór-uaislibh na h-Éireann i n-a bhfochair
Is annsin do shuidh Fionn i dtosach na dtréin-fhear sin, maithe clainne Baoisgne agus iad i n-a thimcheall, agus Goll mac Mórna ar a cheart-aghaidh 'san taobh eile agus mic Mhórna i n-a n-ionadaibh cinnte féin mar ba ghnáthach leo i dteaghlach Fhinn in gach aimsir roimhe sin
D' éirigheadar iar sin feadhmannaigh go frithir fíor-éasgaidh le freastal agus le friotháileamh na sluagh sin go séimh sochma so-dhealbhach, agus do ghlacadar bléidhí beol-bhuidhe bán-airgid, agus cuirn áilne cumhduighthe cloch-bhuadhacha, agus do dáileadh deocha dian-mhóra milse do na deagh-laochaibh, agus biadha saora sochaithmhe do na Fiannaibh go fíor-adhbhal
D' éirigh annsin gearán agus caint agus glór i n-a ngiollaíbh, meidhir agus meanmain i n-a mílíbh, luaimne agus lán-chaint i n-a laochaibh, míne agus macántacht i n-a mnáibh, fosadh agus foidhne i n-a bhfilíbh
Is annsin d' éirigh bollsgaire go frithurlamh agus do chroith slabhradh éisteachta na bruighne agus d' éisteadar uile go foistineach; agus do ghabh éirghe Feargus Finnbheoil, file agus feallsamhain focalcheart na Féinne, agus do ghabh a dhuanta agus a dheagh-dhánta i gceann a gheinealaigh agus a chraobha coimhneasa i bhfiadhnaise Fhinn mhic Chumhaill, agus do dhíol an flaith Féinne Fionn an file iar sin d' fhuasgladh gach maitheasa agus gach maoine, agus do-rinne Osgar agus mac Luighdheach an nídh céadna
Do chuaidh an file iar sin i bhfiadhnaise Ghuill mhic Mhórna agus adubhairt duanta agus deagh-dhánta a shean agus a shinnsear i n-a fhiadhnaise agus bha subhach soilbhir somheanmnach mac Mórna an tráth sin
"Cá h-ionad annso," ar Goll, "i n-a bhfuil an bhaoith mhánla, inghean Cholláin chraos-mhóir
mo bhain-eachlach féin"
"Táim annso, a rígh-mhílidh," ar sí
"An dtugais leat mo chíos ó Lochlannaibh do'n dul so," ar Goll
"Thugas," ar sí; agus d' éirigh go prap príomh-éasgaidh agus do leig eire laoich lánchalma d' ór ath-leaghtha áluinn i bhfiadhnaise Ghuill ar lár, agus do sgaoil Goll an cumhdach coimeádta do bhí timcheall an chíosa agus do leig na seoda so-mhaiseacha sin i bhfiadhnaise na sluagh agus do dhíol Feargus Finnbhéil mar ba leor leis; agus ní raibh cruitire caoin-téadach, ná tiompánuidhe toghtha téadbhinn, ná seanchuidhe suadh-fhoclach, ná file faobhrach fír-eolach, ná aon duine ealadhan d' Éireannach nó d'Albanach annsin nár dhíol Goll go grod urlamh mar ba leor le gach aon díobh; agus ní raibh mac ríogh ná rófhlatha, ná taoiseach fíor-arrachtach Féinne ná tréin-fhear taille teangmhála, ná feadhmannach foluaimneach freastail ná rófhriotháilimh i dtigh na h-Almhaine an oidhche sin nach dtug Goll comaoin óir nó airgid nó clocha buadha dhó
Is annsin adubhairt Fionn go fíor-nimhneach'"a Ghuill," ar sé, "cá fad atá an cíos úd agat ar Lochlannachaibh, óir do shíleas féin nár dhual duitse cíos do bheith agat orra agus go bhfuil rígh féinne ag Lochlannaibh ag coimeád mo chíosa orra agus ag tógáil mo chánachais díobh, agus deich gcéad laoch lán-chalma mar aon leis ar buannacht uaimse ann"
Annsin freagar an gnáth-fhéinnidh gleacach glór-bhorb
Goll mac Mórna, óir do thuig go raibh fearg agus formad ag Fionn leis agus is é adubhairt: "is é faid atá an cíos úd agam ar Lochlannaibh, a Fhinn, ó'n uair do chuir d'athairse cogadh agus coinsgleo orm sa agus d' éirigh rígh Éireann le n-a chóigíbh i m' aghaidhse le Cumhall, agus do b'éigean domsa Éire d' fhágbháil dóibh agus an méad do thogair dul liomsa de chlannaibh Mórna; agus do ghabhas críoch Breatan go buadhach agus do mharbhas rígh Breatan agus a mhac agus do chuireas ár bhfear Breatan; agus do chuir Cumhall le n-a shluaightibh as mé, agus do chuadhas as sin go Fionnlochlann agus do thuit an rígh liom, agus do chuireas ár a mhuinntire agus do chuir Cumhall as sin mé
Do ghabas na ceithre treabha Lochlannach agus cathair na Beirbe Lochlannaighe agus do lean Cumhall do'n chrích sin mé
Sí sin uair fuaras an cíos ó na Lochlannachaibh, gur chuir Conn Céadchathach, áirdrígh Éireann fios orm agus thángas go h-Éirinn i naghaidh Cumhaill chum catha Chnuca do chur agus do thuit sé liom féin san gcathghleo sin
An uair eile fuaras cíos na Lochlannach, tuig, a Fhinn, do dhul go cathair na Beirbe Lochlannaighe mar aon le cúig fhir déag d' Fhiannaibh Éireann agus fanamhaint an aimsear dhuit ann; agus bean ríogh Lochlann do thuit i ngrádh leat, agus do ghabháil tríd sin agus do chúig fhir déag agus do bheith ar láimh i gcarcair liag talmhan go ceann bliadhna agus lá d' áirithe chum báis d' imirt ort; agus is cuimhin leat go ndeachassa agus gur chuireas ár a mhuinntire; agus ní h-é sin, acht do thuit rígh Lochlann féin liom agus d' ionarbas cathair na Beirbe Lochlannaighe, agus do bhaineas a gcuid óir agus airgid díobh agus thugas tusa as an gcarcair i n-a raibh tú mar aon le do mhuinntir, agus do-rinneas rígh nuadh ar Lochlannaibh
Teine Tréan mac Trosgadail agus do naisgeas cíos air, agus thugas éadáil adhbhal duitse féin, a Fhinn," ar Goll, "agus thugas slán go h-Éirinn tú; agus is í sin an dara h-uair do naisgeas cíos láimhe ar Lochlannaibh; agus ag sin mar do fuaras féin an cíos úd, a rígh Féinne," ar Goll; "agus, a Fhinn, ní cíos láimhe atá agatsa ar Lochlannaibh, acht maor coimeádta atá uait orra ag tógbháil cána sa mbeith fá chíos do rígh Éireann, agus níor chumhduigheassa ort an cíos, a Fhinn, agus ná bíodh tnúth agat liom fá mo chíos, óir dá bhfaghainnse ní ba mhó, is dod' mhuinntirse is d' Fhiannaibh Éireann do-bhéarfainn é " Adubhairt Fionn go fuathmhar, feargach: "a Ghuill," ar sé, "d'admhais 'san sgéal sin go dtángais go h-Éirinn ó chathair na Beirbe ag cur catha Chnuca ar m' athair agus gur mharbhais ann é
Is náire dhuit sin d' innsin im' fhiadhnaise " Adubhairt Goll go feargach ag féachaint ar Fhionn: "ní mise do mharbh Cumhall
Gidheadh, is mé do sgoilt a chroidhe i n-a chliabh gan choigilt agus do sgar a anam leis, óir do thuill sé bás liom go minic tré an uabhar féin, agus is í breath gach deaghdhuine
an dlighe do mhalartughadh go mío-thrócaireach; agus uime sin nach mise do mharbh Cumhall acht a mhí-ghníomha féin; agus fós, dá bhfaghainn ní ba thúisge é, do bhainfinn a anam as, óir thugas iarracht go minic air ins na cathaibh a rabhas i n-a aghaidh sroisin chuige tar imeall buidhne cosgarthacha clainne Baoisgne, agus ó rángas chuige i gcath Chnuca, do dhíolas m' amhgar air
Agus, a Fhinn," ar Goll, "dá dtiubhrthása oiread easonóra dhom agus thug Cumhall dom, do-bhéarfainn an díol céadna ortsa"
"A Ghuill," ar Fionn, "do bhí sé ar m' aigne gan sin do leigean leat, óir tá céad féinnidh fíor-arrachta ar mo theaghlachsa i naghaidh gach n-aon dá bhfuil ded' mhuinntirse"
"Do b' amhlaidh sin dod' athairse," ar Goll, "gidheadh, do dhíolas a uabhar air fá dheoidh, agus do dhéanfainn an nídh céadna leatsa dá dtuillfeadh uaim é " Adubhairt Caireall mac Aonghusa cneisgheal ua Baoisgne: "a Ghuill," ar sé, "is iomdha fear do coisgfidhe i dtigh Fhinn"
Adubhairt Conán Maol mac Mórna: "Luighim fá m' armaibh gaisge nach raibh Goll riamh, dá luighead de mhuinntir do bhéadh aige, nach mbéadh céad fear ar a theaghlach agus do choisgfeadh gach fear díobh tusa le do theaghlach a Chairill"
"Ní díobhsan tusa, a Chonáin chaintigh chlaoidhte chrith-eaglaigh," ar Caireall
"Is díobh, go deimhin, a Chairill cheann-áird mhór-fhoclaigh, bheag-chréachtaigh," ar Conán, "agus do rachainn dá áitiughadh ortsa go raibh éagcóir ag Cumhall " Adubhairt Caireall, ag éirghe i n-a sheasamh; "ní fada go mbéidh a fhios agam cia is cionntach " Is annsin d' éirigh Caireall i n-a sheasamh agus do bhuail dorn dána deagh-thapaidh ar Chonán; agus ní h-urramach do freagradh sin le Conán, óir do bhuail dorn eile ar Chaireall, agus do dhoirt a fhuil go falcmhar fíor-adhbhal
Do déanadh láthair fhairsing ion-bhuailte dóibh ar urlár na bruighne, agus thugadar sáidhte fíor-luaithe sár-nimhneacha dá sleaghaibh slim-ghéara i n-a chéile gur bhriste buan-raobtha baill agus broinne na díse deagh-laoch sin, gur nochtadar lanna líomhtha go lán-tapaidh agus do-rinne siad urlaidheacht agus comhrac calma cóimh-neartmhar le chéile go mba chréachtach cnáimh-ghearrtha iad ó'n gleo sin
Annsin d' éirigheadar dís mhac ádhmharach iolbhuadhach Osgair mhic Oisín
Éachtach agus Iollan, agus do rinne siad leibheanna dlúithe do-sgaoilte dá n-éidíbh i n-a dtimcheall agus thugadar cneadha doimhne doleigheasta ar Chonán; agus ar n-a fheicsin sin do dhís mhac Ghuill mhic Mhórna
Conn agus Cónach, do cheangladar a gcolna caomha cneis-gheala dá gcath-éideadh agus do ghoin siad go mór dís mhac Osgair
Níor éisteadh sin go fada le h-Osgar, óir níor mhian ná maise leis amhail mar do chonnaic a dhís mhac agus a bhráthair san gcoinsgleo sin
Is annsin d'éirigh an leoghan líomhtha lánfheargach agus an nathair neamh-eaglach nimhe
Osgar mac Oisín agus do chuir cumhdach caomh-chruaidh iarnaidhe um a chorp agus do chuir sgiath mhór mhíleadhta um a mhuinéal agus thug ruathar rachtmhar rúineachtach fá 'n gcomhrac d' fóirithin a dhíse mac agus Cairill agus do ghabh dá bhéimeannaibh borb-neartmhara bith-urlamha ar Chonán
Agus adubhairt Conán: "A bhuidhe leis na déibh, a Osgair, do rochtain im' aghaidh chum comhraic, óir gearrfadsa snáithe do shaoghail 'san ngleo seo " Is annsin do chomhraic Osgar agus Conán le n-a chéile
Agus ba neartmhar, námhadaidhe an comhrac sin, ionnas gur baineadh osnadh éagcomhlainn as Conán agus d' fhéach go truaighmhéileach ar Art óg mac Mórna; agus níor fuilingeadh sin le h-Art acht d' éirigh go h-éasgaidh agus chuaidh i n-a arm go h-athlámh agus do ghoin Osgar go h-arrachtach; agus níor fuilingeadh sin le h-Oisín fearamhail mac Finn óir do chuir a éide catha uime agus do chuaidh 'san gcath go comh-dhíreach agus thug goin ghráineamhail ghníomhachtach ar Art mac Mórna
Annsoin d'éirigh Garg garbh-fholtach mac Mórna agus do ghabh a dhíon arrachtach athgharbh iarnaidhe uime agus d' fhreagair an mór-ghleo sin go mear-chalma, agus do goineadh Oisín leis
Annsin d' éirigh mac Luighdheach go laochda agus do chuir cumhdach comh-daingean catha um a chorp agus do chuaidh san gcóimhghleic sin agus do goineadh Garg garbh-fholtach leis, agus thug Garg comaoine na goine sin dó
D' éirigh annsin Aodh beag mac Finn le n-a trí chaogad de laochaibh lán-láidre i n-a fhochair agus do chuaidh san gcomhlann go céadfadhach
D' éirigh Goll agus clanna Mórna annsin dá n-áitibh agus dá n-ionadaibh agus do chuadar ar chúlaibh Ghuill san ngrod-ghleo sin
Annsin cuireas Goll treallamh taitneamhach troda agus teangmhála air agus a sgaball sgiamhach sgoith-bhreágh um a mhunéal, agus thug sidhe dána dásachtach do-ionnsuidhtheach, agus do chuaidh san mór-ghleo sin d' fhóirithin a chlainne agus Conáin agus claidheamh slios-ghéar sásta so-bhuailte i n-a dheas-láimh deaghthapaidh, agus d' ionnsuidh a eascaraid agus do bhíodar san gcóimhghleic sin le chéile nó nár fhágadar tápúir trom-lasrach ná lóchrann lonnrach ná coinneal caomh crioth-sholais 'san mbruighin sin gan múchadh; agus fós, níor fágadh coinnleoir gan cam-bhriseadh, bléidhe gan buan-raobadh innte agus d' imthigh sé féin gan fuiliughadh, gan foir-dheargadh air
Is annsin do bhreathnuigh Fionn a chaismirt catha agus adubhairt le Fiannaibh Éireann clann Mórna do mhúchadh agus do mharbhadh
Is annsin d' éirigheadar Fianna foir-neartmhara Fhinn agus do rinneadar leibheanna daingeana dlútha do-sgaoilte dá sgiathaibh i n-a dtimcheall, agus d' fhreagradar clanna Mórna iad go míleadhta mear-chalma san gcath soin, agus do chuaidh Goll féin i dtosach na dtréan-fhear san teangmháil sin
Iar sin do ghabhadar ag cnáimh-ghearradh a chéile gan choigilt agus rinne Goll sgiath dhaingean dobhriste dhe féin ar sgáth a mhuinntire, go nár leonadh iad tairis acht beagán do marbhadh le h-urcharaibh díobh
Cidh trácht, is annsin ba threise na tréanbhuillí agus ba mhire na mílidhe, ba chréachtmhar na colna agus ba ghuasachtach saor-chlanna
Do b'iomdha fuinneog fhoir-dhearg ar na fearaibh agus cneadha do-leighis do bhí ar na deagh-laochaibh sin
Is mairg, tra, duine anbhfann, nó bean mhíonla mhéir-leabhair, nó seanóir seanda saobh-chiallach do bhéadh i mbruighin na h-Almhaine an oidhche sin
Ba thruaighmhéileach mar do bhí an bhruighean an oidhche sin le gárthaibh gránamhla, gáibhtheacha, gearánacha agus le h-osnaidhibh na n-óg dá n-éirliughadh go h-obann; agus do bhíodar ar an amas sin go h-éirghe gréine ar n-a bháireach gan choigilt ar a chéile
Annsin d'éirigh Feargus Finnbhéil file focal-cheart fír-ghlic na Féinne agus aois ealadhan na Féinne i n-a fhochair agus do ghabh dréachta agus duanta agus deagh-dhánta do na deagh-laochaibh agus do sheinneadar tiompáin chaomha cheol-bhinne agus cruiteanna téid-bhinne; dá éis sin do sguireadar an Fhiann dá n-urlaidheacht le guth ceolmhar na bhfilí agus do leigeadar an Fhiann a n-airm ar lár
Adubhairt Fionn nach bhfaghadh síoth ná sár-chumann ó chlannaibh Mórna go bhfaghadh breath ríogh Éireann
Cormac mac Airt, agus breath Ailbhe gruadh-ghile, inghean Chormaic, agus Cairbre Lifeachair ríoghdhamhna Éireann, agus breath Fhithil agus Fhlaithrí, bárraidheacht na breithe sin ag Fionntain mac Bochna
Adubhairt Goll mac Mórna: "Dho-bhéarfamna an bhreath soin duit de chionn breithe d' fhagháil uait " Adubhairt Fionn go dtiubhradh
Do cuireadh coir agus slána le h-aghaidh na síthe sin agus do ghabhadar lá chuca chum na breithe sin
coicthigheas ó'n lá soin ar faithche na Teamhrach
D' fhéachadar an uireasbaidh an oidhche sin agus is é bhí de dhíth muinntire Fhinn
aon chéad déag, agus do bhí go leor d' fhuil ar seideadh, agus srón ar n-a bhfiar-chamadh, agus cluas ar n-a gcomhbhrúghadh, lámh ar n-a leadradh, agus corp ar n-a gcosgradh agus ar n-a gcneas-raobadh ar an méad do bhí beo de mhuinntir Fhinn
Agus is é ba dhíth de mhuinntir Ghuill mhic Mhórna: seacht gcéad de mhnáibh agus aon fhear déag
Agus ní h-é marbhadh na mban do rinneadh acht a n-éag le h-imeagla na n-arm ndaor-bhéimneach
Do chuireadar a lucht othrais ar gach taobh dá leigheas
Agus do rinneadh feart fód-bhuidhe do gach aon aca do marbhadh; agus do nuadh-chóirigheadar an dún dá aithle sin, agus do shuidh gach féinnidh i n-a n-ionadaibh cinnte do lán-chaitheamh na fleidhe sin
Coicthigheas ó'n lá sin gluaisid rómpa go faithche na Teamhrach agus do chuireadar Cormac, Ailbhe, Cairbre, Fitheal, Flaithrí, agus Fionntain dian-cheart i n-ionad breitheamhnais agus do chuaidh Fionn d'innsin an sgéil
Agus adubhairt Goll nach dtiubhradh féin innsin an sgéil sin dó, "óir, a Fhinn," ar sé, "do dhéanfá fíor de'n bhréig " As a h-aithle sin do fágadh innsin an sgéil fá Fheargus Finnbhéil, agus thugadar na h-uaisle sin na déithe ar Fheargus an fhírinne do dhéanamh
Agus d' innis Feargus Finnbhéil mar d' éirigh an bhruighean ar dtúis, agus d' innis gur ab é Fionn do rinne tús na h-iomarca ar Gholl, agus d' éis na h-iomarca sin gur ab é Caireall ua Corbhroinn do thosnuigh an bhruighean, agus gur ab é do bhuail Conán mac Mórna, "agus níor fuilingeadh sin le Conán acht an chomaoine chéadna do thabhairt dó, agus d'éirigh an Fhiann i naghaidh a chéile de gach leith, agus do bhíodar ag cnáimh-ghearradh a chéile ó úr-thosach na h-oidhche éag-fhuaire go h-éirghe gréine ar n-a bháireach
Agus is é ba dhíth de mhuinntir Fhinn leis an ré sin aon chéad déag fear
Agus is é ba dhíth de mhuinntir Ghuill mhic Mórna seacht gcéad bean agus aon duine déag d'fhearaibh; agus do b'iomdha fear easbadhach eatortha leath ar leith i n-othras agus i bpiantaibh truaighmhéileacha báis
Ag sin sgéala na bruighne dhíbh go fírinneach, a righthe Éireann," ar Feargus
Adubhairt Flaithrí eineachlann do chlannaibh Mórna, óir is orra do rinneadh tosach na h-iomarca
"Ní breath cheart fhíor-ollamhan sin," ar Cormac, "óir dligheann an t-óglaoch urraim do thabhairt dá thighearna"
"Is fíor sin," ar Flaithrí, "gidheadh, ní théidheann urraim tar dortadh fola " Adubhairt Fitheal: "saoramuid clanna Mórna gan eineachlann ó chlannaibh Baoisgne, agus saoramuid Fionn agus clanna Baoisgne ó chlannaibh Mórna mar an gcéadna ar aoirde díthe Fhinn"
"Is breath mhic ollamhan sin," ar Fionntain " Do mhol Cormac, Ailbhe, agus Cairbre an bhreath soin
Agus do gaireadh an Fhiann do láthair agus nochtadh an bhreith dhóibh; agus do mhol siad uile í; agus do ghluaiseadar go síothach, páirteach le chéile ó fhaithche na Teamhrach go nuige a n-ionadaibh cinnte féin
Foircheann
BRUIGHEAN CÉISE CORAINN
Sealg agus fiadhach agus fiann-chosgair do comhmóradh le Fionn mac Cumhaill mhic tréan-mhóir uí Bhaoisgne fá chríochaibh caomháilne an Chorainn agus fá thuathaibh lán mhaiseacha Luighne agus fá shléibhtibh dubha dorcha Dá Dhamh agus fá imeall-thráigh Eothaille agus fá chríochaibh cnuas-torthacha Breifne agus fá ghleanntaibh diamhra diangeana doi-eolais Dalláin agus fá choilltibh buan-torthacha Cairbreach agus fá shléibhtibh amhar imeall-fhliucha na gcúigeach agus fá mhághaibh réidhe ró-fhairsinge Conallach agus fá choilltibh daingeana Chonchubhair agus fá dhoiríbh diamhra daingeana an ChorrShléibhe
Is annsan do shuidh Fionn mac Cumhaill i 'n-a dhumha sheilge ar mhullach Céise áirde an Chorainn agus níor fhan i bhfochair Fhinn acht dá choin
Bran agus Sceolaing agus Conán Maol mac Mórna
Agus ba fhinn le Fionn gotha na ngadhar agus glaodhach greannmhar na ngasraidhe, luadhail lán-lúthmhar na laochra, torainn agus toramáin na dtréanfhear, feadghail agus fíor-gháir na Féinne fá ghleanntaibh daingeana doi-eolais agus fá mhághaibh míne mór-áilne maoth-thorthacha i n-a uir-thimcheall, gur chlos fá na críochaibh ba choimh-neasa dhóibh na gártha sealga séisdánaidhe do leigeadar an Fhiann asta, gur chuireadar fiadha fíor-luatha as fásaighbhi agus míolta mong-ruadha as maoilibh maolchnoc agus sionnaigh ar seachrán, broic as broc-chlasaibh, éin ar eiteallaigh agus ar geiltigh as gleanntaibh, faol-choin fá árdaibh; agus do sgaoileadh gach cú fheargach fhíor-neimhneach dá h-éill fá'n tulaigh an tan sin
Agus is é ba thighearna i mbruighin Céise ceann-áirde an Chorainn an tráth sin
Conarán mac Imdhile de Thuatha De Danann; agus do chuala sé siansán seachránach ar na conaibh an tan sin; agus do bhí Conarán agus a thriar inghine foirbhthe fíor-ghránda lán de dhraoidheacht agus de dhiabhlaidheacht; agus adubhairt leo éirghe, agus cuireas iad do dhíoghail an fhiadhaigh sin ar an rígh féinne
Do chuadar go doras na h-uamha do bhí ar an tulaigh agus do shuidheadar ann agus do chuireadar trí h-iarnaidhe garbha, glasa, geintlidhe ar trí cuaillibh fo-chama foirdhrise agus gabhaid ag a dtocharais ar dtuathal agus iad i n-a suidhe i ndoras na h-uamha
Níor chian dóibh mar sin go dtáinig Fionn agus Conán ar úir na h-uamha; agus do chonnacadar na trí cailleacha ró-ghránda i ndoras na h-uamha agus trí fuilt ruainneacha ró-gharbha go fada fíor-sgaoilte orra, agus se suile silteacha sior-ghéara leo, agus trí beoil dubha duaibhseacha droch-dhathacha drannt-ghránda aca, agus fiacla fada fiarchama frithir-nimhneacha i gcarbad craintseileach gach caillighe dhíobh, agus trí muiníl cnámh-altacha ag congbháil a gceann ar na ruadh-chailleachaibh fíor-ghránda sin, agus sé lámha laomdha loma leo, agus ba shamhalta le h-adharc bárr-chaol bun-ramhar buabhaill gach ionga fhada fhíor-ghéar fhíor-ghonta do bhí orra, agus sé cosa fochmacha fiara foltchlúmhacha ladhar-bhréana fliuch-shalacha fútha, agus trí coigeala cruadh-ghéara i n-a lámhaibh leo
Agus do chuaidh a gcruth agus a gcaomh-dheilbh de na curaidhibh ar n-a bhfaicsin dóibh
do dheargadar ar dtúis ar mhodh nár dheirge corcra liagh ar lasadh ná iad; ba bháine ná bán-sgotha iad do 'n dara feacht, agus ba dhuibhe do'n treas feacht iad ná gual ghabhann ar n-a bháthadh i nuisge fuar oighreata ar bhfaicsin na n-iarnaidhe ngeintlidhe agus na gcailleacha dhóibh, óir bhí draoidheacht orra nach bhfuilingeadh neach a bhfaicsin gan dul i dtaisíbh agus i dtáimhnéallaibh agus beirid na cailleacha Fionn agus Conán leo i niarthar na h-uamha ceangailte cruadh-chuibhrighthe
Níor chian dóibh iar sin go d-táinig dís eile de 'n Fhéinn, agus tuitid i dtaisíbh mar an gcéadna ar bhfaicsin na n-iarnaidhe dhóibh
Thángadar clanna Neamhain mar an gcéadna i ndoras na h-uamha agus níor fhan neart naoidhne i naon duine díobh ar bhfaicsin na n-iarnaidhe dhóibh, agus do cheangladar na cailleacha iad go dian docht do-sgaoilte, agus do chuireadar iad mar a raibh Fionn agus Conán i bpollaibh cnuas-doimhne na sídhbhruighne sin
Níor chian dóibh iar sin go dtáinig Osgar agus mac Luighdheach do láthair agus maithe agus mór-uaisle clanna Baoisgne mar aon leo; agus thángadar clanna Mórna do láthair, agus ar bhfaicsin na h-iarnaidhe dhóibh ní raibh neart mná seolta i naon díobh
Agus thángadar clanna Corcoráin do láthair, agus an tan do chonnacadar na h-iarnaidhe do chuaidh a ngoil agus a ngaisge ar gcúl; agus do rinneadh mar an gcéadna le clannaibh Smóil agus le clannaibh Dubh-Dhíorma agus leis an bhFéinn uile mar an gcéadna idir íseal agus uasal, idir óg agus sean, go rugadar na cailleacha leo iad i n-a gcimíbh craplaighthe cruadh-chuibhrighthe i bpollaibh diamhra lán-doimhne agus i ndroch-bhéalaibh doi-eolais na sídh-bhruighne
Cidh trácht, ó do ceangladh ceithre catha na Gnáth-Fhéinne leis na laoch-chailleachaibh do b'iomdha glam con agus gol-gháir gadhar agus géar-chaoineadh giollaidhe do bhí i ndoras na h-uamha sin ag iarraidh a dtriath agus a dtighearnaí agus na laoch láidre lánchalma do bhí i n-a bhfochair go nuige sin tar éis a n-aistir agus a n-imtheachta, cidh gur iomdha fiadh créachtach cnámh-ghearrtha, agus muc allta ar n-a mbuan-mharbhadh, agus broc beo-loitthe, agus míol mong-ruadh máighe ar n-a marbhadh ar thaoibh na tulcha, ar gceangal na druinge do bhi ag a n-iomchar go nuige sin
Agus is annsin thángadar na trí mná móra míleadhta sin 'san uaimh mar a raibh an Fhiann craplaighthe cruadh-chuibhrighthe agus trí claidhmhthe clais-leathana colg-dhíreacha géarfhaobhracha i n-a lámhaibh leo, agus ní raibh fuigheall buille ná béime ag aon chlaidheamh díobh, agus d'fhéachadar uatha do gach leith dá fhios an bhfeicfidís aon fhear nó taistealach slighe d'Fhiannaibh Éireann ag teacht dá n-ionnsuidhe go dtiubhraidís bás agus buan-oidheadh dó; agus ó nach bhfuaradar do b'áil leo dul isteach san mbruighin do chosgairt agus do chnámh-ghearradh na Féinne gan cháirde
Níor chian dóibh mar sin go bhfeacadar an t-aon óglách mór míleata mear-chalma mórdhálach buadh-rosgach béal-dhearg díoghainn déid-gheal deagh-cháirdeach, agus do b'é sin an leoghan lúthmhar lán-fheargach, agus an nathair nimhe neamh-eaglach, agus an t-aon chú iorghaile, agus an bheithir bheodha bhuan-tiodhlaictheach, agus an dragan dian dásachtach do-fhulangthach, agus an míleadh mórdhálach, agus an curadh comhraic; óir do b'é sin an leoghan leadarthach, agus an brath bíodhbhadh, agus an ceann cosanta, agus an confadh catha, agus an coinneal adhanta, agus an ciorrbhadh mórshluagh, agus anlámh thiodhlaictheach
Goll mac Mórna, mhic Chormaic, mhic Mhathghamhna, mhic Mhórna, mhic Gharaigh ghlún-duibh, mhic Aodha dhuanaigh, mhic Aodha chinn-chláir, mhic Chonaill, mhic Shaidhbhe, mhic Chéit, mhic Mhaghach, mhic Chairbre chinn-dheirg, mhic Ríogh Chonnacht, agus claidheamh trom tort-bhuilleach ar a thaoibh clí, agus sleagh sith-fhada sár-throm sárnimhneach i n-a dheas-láimh deagh-thapaidh, agus sgiath bhall-bhreac bhórd-uaithne bhán-bhogóideach ar stuaidh-leirg a dhroma, agus líne de litribh áilne óir ar n-a sgríobh' i n-imeallbhórd na sgéithe sin dá fhaisnéis nach raibh ar cúl sgéithe ná claidhimh 'san domhan laoch ná gaisgidheach do b'fhearr ná an laoch sin
Ar n-a fheicsin do na droch-mhnáibh dubha duaibhseacha droch-dhealbhacha sin thángadar go prap príomh-urlamh i n-a chomhdháil agus d' fhearadar gleo gáibhtheach gráineamhail, agus comhrac calma urlaidhe, agus imreasán ainiarmharthach áidhbhéil amh-shearcach le Goll gan fios tláis ná tarcuisne ag ceachtar díobh ar a chéile 'san gcomhrac sin
Cidh trácht, do fearguigheadh an curadh go ró-aidhbhéil agus fearamhail feargach borbneartmhar, agus do ghaibh Goll glac-láidir de bhuillíbh buan-uamhla bith-chalma báis ar na fiadh-mhnáibh fíor-ghránda sin
Do thóg a chlaidheamh clais-leathan colg-dhíreach agus do thug béim bhith-neartmhar do na h-arrachtaibh do bhí ar a aghaidh
Camóg cruadh chomhlannach agus Cuilleán ceann-ruadh go ndearnaidh sé oirnighe cearta comh-throma dhíobh de'n aon-bhéim sin
Agus do b'é sin an bhéim is mó tugadh i n-Éirinn riamh acht an bhéim nó an buille thug Feargus mac Rosa ruaidh mic Ruaidhrí i gcath Mór-Thána Bó Cuailgne dár ghearr sé teora maola Midhe nó na trí taoisigh tarsna a gcorp d' aon bhéim, agus buille Chonaill ghroidhe Chearnaigh do Chéit mac Mhaghach lé'r ghearr sé a chraoiseach ós a chionn agus é féin do sgoltadh go talamh
Is ann sin d' iaidh sinnsear cloinne Chonaráin a dá láimh i dtimcheall Ghoill do leith a dhroma
Iarnadh inghean Chonaráin an feadh do bhí sé ag dí-cheannadh na díse eile agus iompuigheas Goll uirre dá h-aimhdheoin agus iadhas a dá laímh leabhra lán-chalma i n-a timcheall agus thugadar troid teanneasnach agus cor comh-neartmhar dá chéile le feadh na h-uaire sin, agus thug Goll cor calma curata do 'n chailligh gur threasgair go lár agus go lán-talamh í, agus ceanglas Goll go daingean do-sgaoilte í agus tarraingeas a chlaidheamh clais-leathan colgdhíreach géar-fhaobhrach as a truaill taisge agus coiméadta do chosgairt agus do chnámhghearradh na caillighe meirgighe sin, gur sgread go truaigh tuirseach ar Gholl agus go ndubhairt sí mar leanas: "a laoich nár leonadh agus a thréin-fhir nár torcharadh i gcath ná i gcruadh-chomhlann riamh, cuirim mo chorp agus m' anam ar chomairce do ghoile agus do ghaisge agus do bhéar Fionn agus Fianna Éireann duit go iomshlán gan fuiliughadh gan foir-dheargadh ar neach aca go bráth, agus luidhim fá na déithibh dá n-adhraim go coimhlionfaidh mé sin duit," ar sí
Sgaoileas Goll an rígh-mhíleadh do 'n oillphéist caillighe agus téid roimhe gus an gcnoc agus fuaradar Fionn ceangailte agus ceithre catha na Gnáth-Fhéinne mar aon leis
Agus adubhairt Goll: "sgaoil do Fheargus Finnbhéil agus d'aois ealadhan na Féinne ar dtúis agus sgaoil d'Fhionn agus d'Oisín agus d'Osgar agus do naoi macaibh fichead Mhórna agus d' fhiannaibh Éireann uile as soin amach " Do sgaoil an chailleach díobh as an uaimh amhlaidh sin agus d' éirigheadar as an uaimh amach go fann amh-neartmhar agus do shuidheadar ar thaobh na tulcha, agus d'fhéach Feargus Finnbhéil, file na bhfiann, ar Gholl agus do ghaibh ag a mholadh tar éis an ghníomha do rinne go nuige sin
Dála Fhinn agus na Féinne do chuadar as doras-bheol na h-uamha agus chruinnigheadar i bhfiadhnaise Fhinn, óir ba sgarthannach sgaoilteach do bhí Goll tar éis na trí cailleacha dubha diablaidhe droch-dhathacha sin
Níor chian dóibh ar an órdughadh sin go bhfeacadar ag teacht tar dhoras-bheol na h-uamha broinnfhairsinge chuca
an dúil doi-dhealbhtha agus an t-arrachtach éigcialldha
sean-chailleach chrap-chuisleannach dhroch-dhathach chuiriceach chrón chiar-ingneach ghorm-fhéitheach, agus go bhfanfadh mion-ubhall nó mór-áirne ar gach ruibe do na malaidhibh garbha glas-liatha do bhí uirre, agus súile silteacha síor-dhearga, agus srón mhór ghorm ghlas leathan ag sileadh n-a srothaibh le sleasaibh a sreang-bheoil dhuibh duaibhsigh dhroch-dhealbhaigh, agus garbh-eagar gránda ar a fiaclaibh cogantacha i n-a craoisbhéal, agus teanga líomhtha lán-ghéar liosta luath-labharthach i n-a deimheas-bhéal, agus lámha cruadh-chuisleannacha le n-a taoibh, agus ingne fiara fíor-ghéara ró-nimhneacha uirre, agus dá ghéagán loma léi, agus dá chois fhuilt-ruainneacha bhreac-luirgneacha ladharbhréana cham-ingneacha fúithe, agus éide daingean doi-bhriste catha uimpe, agus claidheamh trom tort-bhuilleach le n-a coistsliasaid chlí, agus sgiath mhór mhillte ós árd a príomh-droma, agus go mba chosamhail le siansán stéad nó staille gach sraoth do chuireadh an oill-phiast chaillighe sin as a sróin, ag teacht do láthair Fhinn agus fiannaibh Éireann
Agus do chuir sí fhá gheasaibh Fionn fá n-a sáith de chomhrac aonfhir d' fhaghbháil dí i bhfiannaibh Éireann
Cidh trácht, d'iarr Fionn ar Oisín an t-arrachtach caillighe do chosg díobh
Adubhairt Oisín: "Is anbhfainneach atá mé tar éis a bhfuaras d'olc na caillighe úd roimhe seo " Agus is í bhí ann
Iarnadh inghean Chonaráin ag teacht do dhíoghailt a seathrach
Agus do dhiúltuigh Oisín agus Osgar, Conán mac Luigheach, Diarmuid Ua Duibhne, Caoilte mac Rónáin, Cearbhall agus maithe agus mór-uaisle na Féinne uile comhrac na cailllighe do dhéanamh; agus adubhairt Fionn go rachadh sé féin do chomhrach léi
Adubhairt Goll: "a Fhinn," ar ré, "ní cuibhe duit comhrac caillighe do dhéanamh, agus is ann dearbhthar an fíor-chara an uair is mó an t-éigean"
"Ní tú do chuireassa fá gheasaibh a Ghoill," ar an chailleach, "acht Fionn agus Fianna Éireann, óir do chinn tusa orm cheana " Is annsin d'éirig Goll go ró-thapaidh i gcoinne agus i gcomhdháil na caillighe, agus do rinneadar comhrac mear meanmnach míleadhta mórdhálach agus iorghoil ath-gharbh amh-mharbhthach agus gleo dísgir dásachtach gan fhios time ná tláis ná tarcuisne ag ceachtar díobh ar a chéile
Cidh trácht, cuireas Goll glac-láidir a lámh i suaithnid síoda na sleighe agus thug rogha an urchair gan chloidhe gan chaime do'n chailligh gur chuir trí n-a sgiath trí n-a gualainn agus trí n-a croidhe é gur urghrain an tsleagh do'n taobh thall 'san ionad i dtárla ó thúis é gur thorchair an chailleach ar an láthair sin
Agus do chuaidh Goll go bruighean Céise an Chorainn ar mharbhadh triúr inghean Conaráin agus do chuir tré dhóighir donn-ruadh dearg-lasadh í; agus gach maitheas agus gach mor-ionmhas dá bhfuair innte bronnas d'Fhionn agus d'fhiannaibh Éireann ar an láthair sin é
Agus i gcomaoin gach cabhartha dá dtug Goll ar Fhionn 'san éigean soin agus ins gach feidhm i n-a raibh roimhe thug a inghean féin
Coince chneas-gheal inghean Fhinn mar mhnaoi ar an láthair sin, go rug mac oirdheirc dó dár bh'ainm Fead mac Ghoill mic Mhórna agus do thuit le Fionn i gceann seacht mbliadhan déag ar an áit céadna tré éad le Goll
Gona í sin Bruighean Céise Corainn go nuige sin
{N L373} {L 1} {B 1797-1822 19T} {G L} {U 0362} {C Prós} {M 8} 1 Solutum est vinculum linguae et loquebatur recte
PRIVATE Scaoileadh cuibhreacha a theangaidh agus do labhair sé go ceart
11th Sunday after Penticost A chairde, is doiligh duine dh'fháil nach mbaineann briathra an tsoiscéil seo leis
Deirim gur doiligh mórán dh'fháil a labhras go maith
Tchíonn muinn go minic a lán a labhras go holc ach faraor beagán a labhras mar ba chóir dóibh
Deir St
James gur beannaithe an fear nach bpeacaíonn le briathra, ach ó fuair an diabhal seilbh ar theangaidh na ndaoine is doiligh cuntas a thabhairt ar na hoilc a thig uabhtha
Ní measa garglasair thineadh don coill, teannstoirm gaoithe do loing nó na teangthacha millteacha seo don gcomharsain nuair a thiomnaíthear iad le cathuithe an diabhail
2 Bheir sí orainn tamall éisteacht san olcas agus gan aon fhocal do labhairt leisc an fhírinne d'fhoilsiú
Agus aríst scaoileann sí sriantaí le tuile de bhriathra nimhneacha lán de bhlaisféim, éad agus éitigh, ní a bheir oiread trioblóide agus mícharántais insa tsaol
Gearrann sé ár muintearas ó chéile ar modh go n-athraíonn sé cúrsa síochánta ár mbeatha chun duáilce, díobhála agus murdair
Tá an peacadh seo ag méadú chomh coitianta agus nach mór nach bhfuil sé doleigheasta agus mar phláigh go nglacann sé seilbh ar gach duine
Dh'ainneoin gach teagais spriodálta a gheibh siad ón eaglais, tá sé ag méadú gach lá
Is ró-iontach go dtig linn bua dh'fháil ar namhaid saolta, aghaidh a thabhairt ar urraim a bhaint as ríte agus prionsaí, agus roiseadh a thabhairt in aghaidh an bháis féin mar gheall ar bua, agus nach mbeir muid iarraidh cascairt a chur ar mailís na teangtha
3 A chairde, dhá mbeadh an fortún seo i ndán dúinn bua dh'fháil ar an teangaidh
Ach faraor le cleachtadh labhairt go holc ní chuireann muinn suim insa bpeacadh seo do leasú, ach meallann muinn sinn féin le smaoineamh nach peacadh é mar tá sé coitianta
Ach anois is mian liom brí an pheacaidh seo a mhíniú dhaoibh, na sluaite a thiteann ann, agus chomh millteach agus atá sé
Ach ar tús iarraimist grása an Sprid Naoimh tríd idirghuí na Maighdine Muire, ag rá "Ave Maria
An t-olc seo a labhraim air, gaireann na diagairí dúrtam nó cúlchaint de, agus deir St
Thomas gurb é seo bréag a chur ar ár gcomharsain leis an intinn díobháil a dhéanamh dhá chlú
Más bréag an ní a labhras tú air gairthear de sin feallchaint, agus más fíor an ní a dhearbhas tú air gairthear gráin de
Ach mar a fhéadaimid gráin a ghairm de gach uile dhroch-chaint labharfaidh mé insa riocht sin air
4 Gidh ea, is fear gráiniúil an té seo a ghlacas sólás nó pléisiúr a chlú a bhaint dá chomharsain le briathra mailíseacha sárcháinte
A chairde, is é an sampal a bheireann an fáidh naofa dhúinn orthu seo, deir sé gur daoine iad lán de olcas corpartha agus spriodálta chum dearcaint go mall mainneachtach ar iompar agus gnoithe a gcomharsan
Is daoine diabhlaí iad a bhfuil a gcroíthibh lán de dhomlas agus nimh ar iorball gach focail uabhtha
Is dian a leanann siad gach claonbheart, agus is séimh príobháideach a chaitheann siad gaethibh ganfhios leis an neamhurchóideach
Éistidh anois, a chairde, leis an ní a deir an scrioptúr leis an mhuintir seo
Ó, a Dhia mórchumhachta, cé hé a d'iarrfadh an béasa seo a leanúint
Gach compán nó gach cuideachta a bheith ina namhaid aige, a bheith ina athair nimhe in gach ball agus an ní is measa murdaróir na neamhchiontach
Ó nár lige Dia go leanfadh duine ar bith 5 a leithéid seo de bhealach
Is iomdha dóigh le titim insa bpeacadh seo
Ar tús nuair a chuireann tú bréag foilseanta air, ar an ábhar seo má chuireann sé corraí ort ar aon modh, tionsclaíonn tú ar an móimint seo coir éigin air nach raibh sé ciontach ann riamh
Aríst nuair a mhéadaíos tú an choir nuair a ghníthear í, mar seo, má bhí an mífhortún i ndán dhó titim ann i bpeacadh, ní hé a mhúchadh a dhéanfas tusa ach cuirfidh tú olcas ina chionn agus ársóidh tú go lúcháireach don comharsain é
Aríst nuair a fhoilsíonn tú peacadh atá fós príobháideach agus inseoidh tú don duine seo gur pheacaigh an duine úd mar siúd, inseoidh seisean ar an modh gcéanna é, agus mar sin go mbeidh sé lánchoitianta, an duine gan mheas agus a pheacadh in áit cónaí ar aon pheacadh amháin thig sé a bheith dochuntaiste
Peacaíonn muid aríst le glacan orainn féin dearcaint ar ghníomhartha ár gcomharsan agus an fáth is measa a bhaint astu ag féachaint 6 goidé an t-ábhar a ní sé siúd nó seo agus sin go léir mar gheall ar rúm cáinte agus dímholadh do bheith aige air
Agus aríst peacair nuair a cheileas tú gníomhartha maithe do chomharsan tríd olcas, agus má chluineann tú a chlú dhá bhaint de gan a thiobadh, nó ach mura labhraidh tú, cóiríocht dhrochmheasúil a thabhairt air, nó má mholann tú go fuar falsa é le go dtuigfear do dhrochintinn dó, nuair a mholann tú é mar seo, deir an fáidh naofa, cuireann tú ola ar do chlaíomh leis an cneá a dhéanamh níos doimhne
Mar seo agus le lán slithibh eile, a chairde, a bhíos duine ciontach insa bpeacadh seo na cúlchainte
Ó tabhair aire nach bhfuil tú coireach in gach bealach acu seo
Is doiligh peacadh chomh coitianta leis a sheachnadh
Mar a deir Solamh, "Titeann an iomad le claíomh agus is dhá mhó a thiteas leis an mbeangán diabhlaí seo an teangaidh " Ach má bheir tú iarraidh a sheachnadh é, le cuidiú na Tríonóide gheobhaidh 7 tú toradh do shaothara
Tá an saol insa gcruth anois go ndéarfaí go bhfuil an peacadh seo tairbheach dhúinn chum cuideachta shuáilceach do choinneáil nó go háirithe is planda mallaithe é a mhúchann a lán dea-oibreacha a d'fhásfadh i gcúrsa ár mbeatha
Más mian leat carántas duine éifeachtach ar bith dh'fháil, faigh duine éigin a bhfuil fuath aige air agus glac mar bhuntáiste lánscanrú agus drochmheas a thabhairt don té sin agus ar ball gheobhaidh tú muintearas uaidh
Dhá mbeadh taithí agat ag bord an mhuintir seo, gheofá ansin peacadh na cúlchainte go speisialta
Cuireann sé milbhlas ar a gcuid bidh ar modh go ngearrann agus go slugann siad clú an chomharsan leis
Ní bhíonn siad sáitheach lena mbia blasta amháin
Ná síligí leis seo go mbeirim breith ar gach uile dhuine
Nár lige Dia, ar an ábhar go bhfuil a lán de dhaoine rialta ar an tsaol fosta, ní hé amháin nach dtabhrann rúm don pheacadh seo, ach fós go bhfuil siad 8 ina namhaid poiblí aige
Nó aríst ná síligí go ngabhaim leithscéal na ndaoine bochta nuair is róchinnte a bhíonn siad ciontach ann
Goidé a déarfas muinn leis an oibrí nó an fear ceirde leis an bhfearg is lú a chuirfear air go rithfidh mar Iúdás chuig n-a mháistir, a thiarna, nó a dhuine muinteartha agus ansin taomantaí diabhlaí dochosctha a chur as le bréaga, béadán agus droch-chaint insa cruth go bhfaighidh sé a dhíbirt as a thalamh nó as a chuid oibre go fealltach míchoinsiasach é, gan féachaint ar a mhuirín bhraite gan mhisnigh
Ó cá bhfuil do charántas nó do ghrá ar do chomharsain
An mar seo is mian leat an casán crua naofa a ghabh ár Slánaitheoir Íosa Críost do leanúint
Ó, a Chríostaidheanna, goidé an fuath nádúrtha ba chóir dhaoibh a bheith agaibh ar an bpeacadh seo a thionsclaíonn a oiread seo de olcaibh
Is olc a thig sé do onóir
Ní meas do dhuine stuama é
Ní comrádaí do mhnáúlacht é
Agus os cionn an iomláin goidé an duibheagán a chuireann sé ar an bhfocal sin "Críostaí", agus an t-anam 9 sin a cruthaíodh mar chosúlacht do Dhia a ceannaíodh le daorfhuil ár Slánaitheora Íosa Críost ar bharraibh na croiche céasta
Cuireann St
Chrysostom i gcosúlacht le farraige fíorchontúirteach iad a shlogas agus a choscraíos gach ní éifeachtach a rachas uirthi agus neamhnithibh gan aird gan dolaidh a dhéanamh dhóbhtha
Is díreach an chosúlacht seo uair a reiceas lucht na cúlghearrtha an mhaoin is uaisle agat, mar atá do chlú, do onóir agus do dhea-mheas, deirim go n-iolcann siad iad in uaigh an pheacaidh
Cad eile, a Chríostaidheanna, nár chóir dhúinn gan an chaill rómhór seo a chur ar ár gcomharsain gur bhudh luaithe a d'fhulaingeoimist an bás féin ná a bhéarfaimist ár dtoil nó ár n-aonta ann
Ó ná mallaíthear le olcas do chroí thú
Cuir stad gan mhoill ar réim mhallaithe do theangtha ar ceasta go mbéarfaidh sí chum an bhealaigh mhóir thú a thriallas go hifreann síoraí
Guigh Dia go dúthrachtach fá chúnamh a thabhairt dhuit bua dh'fháil ar na sluaite peacaibh seo na teangtha
Ó, a Chríostaidheanna, ní seo an úsáid a rinne na fáithe agus na 10 naoimh insa tseanreacht agus insa reacht nua dena dteangthaibh
Ó ní hé
Do rinne siad úsáid díobhth ag tabhairt dea-chomhairle agus rialaibh cráifeacha uabhtha, ag taispeáint príomhobair ár gcruthaitheora agus ag moladh Dia go soiléir coitianta
Ó goidé chomh gráiniúil is atá an peacadh seo na cúlchainte agus aríst goidé chomh suáilceach agus chomh dea-chomhairleach agus atá sé dhúinn labhairt go maith, ní a thaispeánfas mé dhaoibh le sampal sothuigse
An gléas seo ar labhairt go maith, féadaimid a chur i gcosúlacht é le feirm saothraite talaimh ina mbeidh gach uile thortha maith le saothar na scológa agus gach aoibhneas eile le lúcháir agus suairceas a chur ar gach duine a bheadh ann
Ní mar sin don áit úd is cosúil leis an duine bréagach, é lán de dhreasógaí, móinte, cnoic agus creamhlacha, gach ní le dólás a chur ar an té ar leis é
Féach, a Chríostaidheanna, an difference atá idir an dá áit seo: áit acu cothrom, clármhín, maiseach, agus an áit eile creagaibh, míchothrom, dócúlta
Amhail seo do bhunadh 11 béadánach, ní ghabhann dadamh uabhtha ach bréaga, drochmheas agus gach drochshampal eile
Ní mar sin don mhuintir fírinneach, is cosúil leis an talamh maith iad
Beidh tú sólásach, sámh, socair ina gcuideachta agus gheobhaidh tú teagas maith uabhtha
Ó más mian libh an droch-chasán seo do sheachnadh, cuir garda ar do chosa agus teana do ghníomhartha a stiúraíocht de réir do réasúin
Bíodh grá Dia agus an chomharsan i bhfocail do bhéil
Ná cailltear i ngarglasair do fheirge thú ach labhair go ciúinaigneach ar gach ní
Má bhí an mífhortún i ndán dhuit titim insa bpeacadh seo, tá grása Dé láidir fós chum do thógáil: tá slí fós le fháil diomaite dhíobh seo a sheolfas chun an ghlóir shíoraí thú
Tabhair iarraidh orthu seo an fhad is atá sé in do chumhachta ar eagal gur dhíomhaoin dhaoibh iarraidh go mall é
Déanaidh aithreachas gan mhoill agus leasaidh olcas mur dteangtha, agus tabhraidh aire ó seo suas gan titim ins na peacaí céanna
Ligidh ibh féin 12 go humhal ag cosa mur dTiarna agus iarraidh pardún air
Tá sé lán maithis, lán grása agus má thig sibh chuige le aithreachas fírinneach is deimhin go bhfaighidh sibh pardún
Foscólaidh a dhá láimh i mur gcoinne agus bhéarfaidh fíorfháilte dhaoibh chum maitheas a árasa
Agus níos iontaí ná sin, broideann sé thú chum úsáid a dhéanamh dena bhord agus é sin uile in aisce
Ó goidé mar a thig linn buíochas a thabhairt don Dia seo ar son a mhórmhaithis
Adeir sé, "Taraidh chugamsa, a lucht an ocrais, agus sásóidh mé sibh
Triallaidh chugam, a lucht an tarta, agus gheobhaidh sibh íocshláinte na síoraíochta " Ó, a Chríostaidheanna, nach fada ocras orainn agus gan beann a chur ar an cuireadh seo
Nach fada sinn dhár líonadh féin le bia glonnmhar an pheacaidh agus gan triall chum an féasta naofa seo
Cá fhada tart orainn agus gan dhul chum tobar na suáilce
Cá fhada ag ól an dhraoibdheoch salach ár n-anchlaonta féin sinn gan triall chum sruth na sólása
13 Ó, a Chríostaidheanna, nár chóir dhúinn bheith ar crith le smaoineamh ar an mhícharántas seo
Nár chóir dhúinn brón, eagal agus uafás bheith trí n-a chéile inár n-éadan ar an bhall
Deirim libh gur cóir dhúinn baspairt a bheith orainn ar eagal an bhreithiúnais seo: "Druididh uaim, a chréatúirí mallaithe, óir is minic a dhiúlt sibh mo chuireadh, is rómhall a scairt sibh orm
Bígí ar siúl go tinidh shíoraí ifrinn agus ná feicim sibh níos mó"
Ó, a Thiarna trócaireach, cé ar fiosach dhó do mhórmhaitheas
Nó goidé an teangaidh a thig inse nó áireamh a dhéanamh ar mhéid do ghrása
In áit na bhfocal uafásach seo a thuill muid a rá linn inniu, deirim go bhfuil tú mín ó aigne in do dhiadhantas
Abair linn mar athair carántach, 'Taraidh chugamsa, a lucht an tarta agus na trioblóide, agus bhéarfaidh mé cabhair dhaoibh
Gabhaidh faoi mo bhrataighse agus foghlaim uaimse óir níl mo sheirbhís dócúlach
' Is iomdha slí mealltanach eile a gheibheas an Tiarna chum ár dtarraingt chuige chun an tsolais shíoraí agus pléisiúir i gcathair shoilseach na glóire
14 Ach go dtí seo bhí muid bodhar agus níor éist muid leis, tintrí agus cruachroíoch ina aghaidh ionas gur shaltair sinn ar a ghrásaibh
Ó anois, a Chríostaithe, tiontaímist ar ár dTiarna fá dheireadh
Tá muinn rófhada ag imirt ár gcleasaibh go peacúil
Rófhada, a Thiarna, atá muinn ar seachrán ó do ród
Glac inne anois le croí umhal uiríseal lán de dhólás agus dobrón ar son fearg a chur ort ó is tú fréamh gach maithis
Caithimist sinn féin ag n-a chosa agus le tuile folcmhar de dheoraibh aithrí ag iarraidh maithiúnais agus pardúin air abraimist leis an bpublican, 'A Thiarna, déan trócaire orm
Ná tabhair breithiúnas orm de réir mo ghníomhartha ar an tsaol seo
Ach lig domh bheith i measc na n-aingeal an áit a gheobhas mé seilbh ar lánaoibhneas do chuideachta, agus a bhfeicfidh mo shúilese loinnir do ghile róchuimseach mar a bheas gach uile chumhachta agus neart mo anama fá gheasaibh ag do mhórghrá le cónaí a dhéanamh ansin go síoraí suthain i gcuideacht spiorad fíoruaisle na bhFlaitheas ag gabháil ceoltaí binne don Tríonóid Naofa le saol na saol' - ní atá mé a iarraidh dhaoibhse agus dhomh féin
Áiméan
15 Jesus crucifixus est
Passio Domini nostri Jesu Christi
Do céasadh Íosa ár Slánaitheoir
Cá bhfuil an Mac
Bhí mac ag an Athair Síoraí, goidé a d'éirigh dhó
Fuair sé bás
Marbhadh é
Is doiligh seo a rá, má tá, tá na flaithis mar fhianaise, tá an talamh mar fhianaise, tá ifreann mar fhianaise
Dhárbh fhéidir á rá go nglacfadh seanmóntaí an tsoiscéil náire nó scáth fána oifig, ní raibh riamh ábhar acu níos mó nó ar an lá seo ag dul i gcionn a fhoilsiú dhon domhan páis agus bás Aonmhic Dé
Ina aimhdheoin seo, mar adeir St
Paul, "Ní bhfuil náire orm ar son an tsoiscéil, non erubesco evangelium, ach glacaim lúcháir agus glóir i gcroich ár Slánaitheora Íosa Críosta, de bhrí gur rúndhiamhair í a thaispeánas neart agus críonnacht go míorúilteach"
Ar an ábhar sin is mian liom solas beag a thabhairt dhaoibh ar an modh éagsúil dár céasadh Dia ár Slánaitheoir
Tar éis é an oíche aréir a chaitheamh in easonóir agus i bpian, thug na cinnGhiúdaigh leobhtha é i láthair Phioláit a bhí ina ghobharnóir ar na Rómhánaigh agus ghuíodar é go dúthrachtach breithiúnas báis a thabhairt in aghaidh Údar na Beatha
Agus tráth a bhíodar 16 ag gáire agus ag scairtigh, ag tabhairt fianaise bhréagach ina aghaidh agus ag iarraidh Barabas an tréatúr a shaoradh agus Íosa a chéasadh, bhí sé, deir an fáidh Íseáia, mar uan ciúin ceansa, a bhéal balbh
Níor oscail sé béal ar modh gur líon Pioláit le iontas fá méad a fhoighde
Cé go raibh fios ag Pioláit gur tríd mailís a bhíodar ag iarraidh a chur chum báis é, ina dhiaidh sin fós thug laguchtaigh agus eagla saolta air an rí trócaireach úd a thoirbhirt suas i lámha an tíoránaigh neamhthrócaireach neamhghrásúil Héaród ionas go mbéarfadh sé breithiúnas báis ina aghaidh
Tar éis Héaród ár Slánaitheoir a fheiscint agus é féin agus a chúirtéirí mallaithe fonóid a dhéanamh de agus aibíd bhán a chur air tríd mhagadh, chuir sé ar ais aríst é chuige Pioláit
Ansin thug Pioláit ordú an t-uan neamhchiontach úd a sciúradh ionas go sásódh sé mar sin cíocras agus mailís a namhad
Ansin thángadar i láthair na pianadóirí, nochtaigh siad ár Slánaitheoir go léir
Goidé a tchíonn sé anseo, faraor ní fheic sé ach dorna agus bosaibh dá bhualadh air, seilí dá chaitheamh i gclár a éadain
Chonaic sé os a choinne cordaí, sciúirsí, casúir, tairní, croich a bháis dhá fáil réidh, mallachtaí agus blaisféim
Ó a Íosa dhólásach
Ó a lucht éisteacht dílis, is sinne na peacaigh cionsiocair na 17 gceatha fola úd a bhí ag dortadh ó gach ball dena chorp naofa
Goidé an t-ábhar nach réabann ár gcroí le dólás ag féachaint ar an pheannaiste éagsúil a d'fhulaing an neamhchiontach glórmhar úd ar son ár gcoirtheach agus le fíorghrá orainn
Goidé a tharraing ár Slánaitheoir dílis anuas ar talamh ó dheaslámh a athara, a d'fholaigh é le corpán beag daonna, agus a rinne é rannpháirteach inár mbochtaineacht agus ár n-anró i ngleann na ndeor seo ach méad a ghrá orainn
Ó a chairde, seo cuimhne bliana an tSlánaitheora
Seo an lá dólásach tuirseach dár mharbh sinne lenár bpeacaí in éineacht le mailís na gcinnGhiúdaigh Aonmhac an Athar Síoraí agus leanbh beannaithe na Maighdine Glórmhar
Seo lá da dtig gach Críostaí carántach in éineacht a chaoineadh le trua fá murdar mínádúrtha Íosa Críost
Seo lá a shásas siad a gcroí le deora na haithrí os cionn a choirp beannaithe
Agus is leis an intinn seo atá mur go cráifeach cruinn anseo ar maidin
Goidé a tchíonn muinn nach dtugann brón agus tuirse orainn
Nach bhfuil na flaithis i gcumhaidh
Nach dtáinig dorchadas éiclips ar an grian ionas nach mbeadh sí ina fianaise ar an murdar
Nach raibh nádúr go huile faoi aibíd an dóláis
Nach bhfuil teampall Dé inniu ar talamh ar feadh an domhain ag gáire agus ag osnaí fá bhás a chéile Íosa Chríost 18 a bhí ag dul i néal idir lámha na máistrí neamhthrócaireacha na cinnGhiúdaigh
Foscail anois do shúile, a Chríostaí, agus tchí tú do Shlánaitheoir dá loiteadh ar son do pheacaí
Ar tús ins an gairlín mar a chuir sé allas fola le na piantaí a bhí ar a cholainn
An dara huair ag an barra i dtigh na cúirte le sciúirsí
Fá dheoidh ar sliabh Chalbhaire mar a fuair sé bás scannalach na croiche
Leanaimid é gach bealach acu seo, ach leanfaimid le tuile deora inár súile, le osnaí inár gcliabh , agus le fíordhólás croí
Iarraimist na grása seo ar Sprid Naomh trid idirghuí na Maighdine ródhólásach ag rá "Ave Maria etc " Tar éis ár Slánaitheoir an suipéar déanach a chríochnú, a chuid feola agus fola a thoirbhirt faoi ghné aráin agus fíon do na haspail, a gcosa a níochán tríd grá agus umhlaíocht, tar éis buíochas a thabhairt don Athair Síoraí, ghluais sé tríd abhainn Chidreon go gairlín Gheitséamainí le ligean a thabhairt dona dhólás
Bhí Iúdás ag fáil réidh lena leanúint ionas go mbraitheadh sé é
Bhí Críost ag fáil réidh ionas go mbeirthí air
Amhail agus a thoisigh Éabha ar scrios cine daonna i ngairlín Éidin, thoisigh an Slánaitheoir ar ár gceannach i nGairlín na Olives, amhail agus a fuair an bás agus an diabhal bua ins an céad ghairlín, fuair 19 beatha na grása bua, tríd pháis Íosa, ins an dara gairlín
Má tá, féachaidh ar idirdhealú na ngairlíneacha
Bhí gairlín Éabha ina parthas talmhaí: bhí gairlín Chríost ina úllghort dobróin
Bhí an chéad ghairlín sólásach soilseach: tá an gairlín seo dólásach dorcha
Bhí crann na beatha ins an gairlín úd: tá ins an gairlín seo tortha an bháis
Do chualadar glór agus guth an Athar Síoraí ag meán lae: ní chluinthear ins an gairlín seo ach osnaí agus mairgniú Aonmhic Dé i ndorchadas na hoíche, "Shíl mé nach raibh agam ach sruthán beag le dhul trasna nuair a lean mé thú go Cidreon
Ach anois tchím go bhfuil agam farraige chontúirteach " Mar a dúirt an fáidh ríúil, "Tháinig mé go doimhneacht na farraige agus bháigh an stoirm mé" - veni in profundum maris etc
Ó 'sé seo farraige dhólásach pháis an Slánaitheoir
Nuair a dhearcann sé ar na carraigeacha atá roimhe, an stoirm ag ardú agus an ghaoth ag neartú, nuair a smaoiníonn sé ar Iúdás ag dul dá ghabháil, a dheisceabail dá thréigbheáil, na cinnGhiúdaigh dá chéasadh, na Gentiles dá stróiceadh, na breithimh bhréagacha dá thligean chun báis, agus Barabas dá shaoradh, ar modh go mb'fhada leis a bhí murdaróirí a choirp naofa ag fanacht, réab sé amach ins na briathra seo Tristis est anima mea usque ad mortem "níl seasamh agam le méad mo thursa"
"Anois, a Shlánaitheoir, a Ardrí an domhain, ar ndóigh lig 20 tú do thursa maith go leor
Sin do chroí briste, do anam loiscthe
Ar ndóigh ghoil tú go leor ar son pheacaí na muintire nach ngoileann aon deor amháin fána bpeacaí féin, nó nach smaoiníonn ar do pháis " Ó ní leor le mac Dé seo
Tá sé ar tí é féin a loiteadh míle uair níos mó ar son a phobail
Propter scelus populi mei
Dearcaidh ar a chorp báite in allas fola
Féachaidh na sroite ag dortadh as portaibh a choirp go hiomlán
Factus est enim sudor ejus sicut guttae sanguinis
Foscailidh mur gcroíthe, a chairde, agus glacaidh fuil uasal an Ardrí i soithí mur n-anama atá dhá dortadh go hiondúil ar mur son
"Ní gan ábhar, a Thiarna, atá tú ag fulaingt gach mórphiantaí díobh seo
Ní gan fáth atá tú ag dul chun laige agus ag urnaí chomh fada seo " Ní gan ábhar atá tuile deora le a shúile agus allas fola le a chorp beannaithe
Ó ní hé, a chairde, dá mbeadh gan athrach ábhair aige ach gur dhíol Iúdás é, gur shéan Peadar ceannfort na n-aspal é - ter me nagabis
Ina aice seo an dólás éagsúil agus an dobrón a bhí ar a mháthair Muire
Nár mhór an t-ábhar tursa do Chríosta gach ní acu seo
Ba mhór gan amhras
Ó maise, tá ábhar eile aige 21 níos mó míle uair, mar atá go bhfeiceann go soiléir, i ndiaidh gach mórphiantaí atá tú a fhulaingt ar son an phobail go ndamnaíthear míle agus míle pearsa fán duine a shlánaíthear den phobal céanna - multi sunt vocati etc, gur lia duine ag déanamh seirbhís don diabhal a bhéarfadh piantaí síoraí dóibh mar luach saothair nó dó féin a bhéarfadh sólás síoraí dóibh ins na flaithis
Cá hionadh a chroí réabadh nó leá ina chliabh le iomad dóláis agus tursa, nuair a tchí sé thusa, a ghadaí a bhíos ag staideáil go laethúil díobháil a dhéanamh do do chomharsain, do do thabhairt féin suas don diabhal ar slabhradh, tar éis é féin do scaoileadh lena allas fola
Cá hionadh é bheith báite i dtursa agus i ndobrón nuair a tchíonn sé thusa, a ghiolla úd eile, gach lá ar meisce agus gan cur suas agat ó olc ar bith le linn do mheisce
Ó, a pheacaigh, dá gcluinfeá do Shlánaitheoir an oíche úd roimh a bhás ag baint fuaimneach as na clocha leis an éagnach truánta an fáidh Íseáia, Ego in vacuum laboravi et vane fortitudinem meam consumpsi
"Is trua mo chás," adeir sé, "is in aiscidh atá mé ag caitheamh mo shaothair
Is díomhaoin m'urnaí
Is díomhaoin mo dheora
Is díomhaoin mo allas fola"
In vacuum laboravi
Ach cad chuige, a Thiarna, 22 nach ar son chine daonna atá tú ag fulaingt agus nach bhfuil siad féin agat ar son do shaothair
"Is deimhin gurb ar a son, ach goidé an tairbhe atá dhomh ann agus go ndamnaíthear iad go huile mar nár chreid siad agus nach n-umhlaíonn siad do mo dhlí" - quia non credidit in nomine unigeniti filii Dei, (John 3)
Do tháinig aingeal as na flaithis a neartú an tSlánaitheora agus dúirt leis, "A Rí neimhe agus talaimh, goidé a bheir tú chomh dólásach tursach seo
Ar son go mbeidh do pháis neamhthairbheach ag mórán
Cinnte tá Críostaidheanna maithe ann a bhaineas tairbhe agus toradh aisti
Féach an crann seo na croiche a bhí faoi tharcaisne agus drochmheas riamh go dtí seo, beidh sé feasta i mórmheas agus in onóir ar feadh an domhain
Ligfidh impirí agus prionsaí a gcróinn ag bun an chrainn seo agus dhéanfaidh siad umhlaíocht agus onóir di
Glac seo, a Thiarna, mar shásamh in do mhaslú " Aparuit angelus de coelo confortans eum (Lúcás 22)
Má tá is orainn amháin atá Críosta ag iarraidh compoird ar son gach peannaiste agus dóláis a d'fhulaing sé
Is orainn amháin atá sé ag iarraidh sóláis
Tugaimid sin dó, a Chríostaidheannadh, go tapaidh
Ná ligimid i bpian níos faide é
Ó loit seisean a chroí le grá orainn, tugaimid grá ár gcroí go hiomlán 23 dó ar shon agus de réir mar a shil seisean deora fola ó gach ball dena chorp naofa ar son ár bpeacaísa
Silimid tromchith deora na haithrí ag cuimhniú a pháis agus na peacaí céanna
Lean mur Críost go dtí seo ins an gairlín, leanaimid é anois ins an mbarra, ní ar a dtráchtfaidh mé ins an dara páirt
Dara páirt Do chonaic mur Críost ar ball ins an gairlín báite ina chuid fola, tchíonn mur é anois ins an mbarra i measc robairí agus murdaróirí, idir lámha an tréatúir a bhraith é, lámha an bhreithimh a thlig é, agus lámha na gcrochadóirí a chuir chun báis é
Ach cia an duine mallaithe mífhortúnach seo a bhraith é
Dar ndóigh is Turcach nó págánach é
Ní féidir a rá ná tá sé níos craosaí agus níos mailísí nó leoin nó tigers na gcoillte
Ó ní duine is lú nó sagart é, aspal a chuaigh a dhéanamh feall ar Ardshagart agus Ardrí an domhain
In áit dhul a theagas an tsoiscéil 'sé a chuaigh sé a bhrath a mháistir Críost lena namhaid - "Quid vultis mihi dare et ego vobis tradam eum"
Sin agaibh Iúdás anois ina cheannfort ar trúpa mallaithe ag dul a ghabháil Chríost agus mar nach raibh aithne acu air, thug dhóibh mar chomhartha an té dá dtabharfadh seisean póg dó gurb é sin Críost
Má tá, dar ndóigh nach leanann duine ar bith ar an tsaol seo ar shampal Iúdás
Ó faraor 24 tchíonn mur go laethúil mórán ag déanamh aithrise air: mar atá an mhuintir a dhíolas a n-anam ar ní beag fuinneamhach a chosain go daor don tSlánaitheoir
Díolann fear na sáinte a Shlánaitheoir go minic ar níos lú nó deich bpingine fichead
Díolaidh fear na drúise an tArdrí ar pleisiúr salach móiminte
Agus an té a ghlacas corp an Tiarna ar drochstaid, díolaidh agus braithidh Críost ar modh is gráiniúla agus is mailísí míle uair nó Iúdás factus est reus corporis et sanguinis Domini
Tar éis an drong mallaithe úd Íosa a cheangal le cordaí caol crua agus le slabhraí daingean, thugadar leobhtha é go toigh Cháiafas, sciúir siad é, chuir siad folach ar a shúile, bhuail siad bosa agus doirn air, agus tríd magadh dúirt siad leis, "Taibhsigh, a Chríost, cia a bhuail thú " - "prophetisa nobis Christe quis te percussit " Do chuir siad cróinn spíne ar a cheann agus bata coscarthach ina lámh
Ó, a Chríostaidheannadh, fiafraím díbh, ní mar Cháiafas de na cinnGhiúdaigh ach mar ministéir bocht do Íosa, fiafraím díbhse, a Chríostaidheanna, goidé a deir sibh le mur Slánaitheoir
Sílim go bhfeicim é báite ina chuid fola, a thaobh foscailte leis an tsleá, a cheann pollta 25 le draighneán, a lámha agus a chosa tairneáilte do chrann na croiche, a dhroim stróicthe le cúig mhíle buille sciúirse
Ó, a fhlaithis, an féidir linn dearcaint nó smaoineamh air gan nár gcroí réabadh le dólás
Bhí an pobal mallaithe á iarraidh in guth ard dána "Tolle, tolle crucifige eum" (Matha 27) - "tóg, tóg, céasaidh é " Ó, a mhurderí na feille, ní thuigeann sibh cia atá agaibh
Ní smaoiníonn sibh gurb é Críost mur Slánaitheoir, Aonmhac Dé, atá sibh a chur chun báis
Agus fós ní thuigeann sibh gurb é an Dia céanna atá inniu faoi brat folaithe a dhaonnachta, idir mur lámha, a thiocfas an lá déanach a thabhairt breithiúnais oraibh de réir mur ngníomhartha ar an tsaol seo
Tríú páirt Anois fiafraím de na breithimh bhréagacha má d'éist siad leis an cás goidé an choir a rinne Críost le go bhfuil siad dá chur chun báis - quid enim mali fecit
Ní thig leobhtha freagar a thabhairt orm
D'fhiafraigh Pioláit de na cinnIúdaigh cé acu ab fhearr leobhtha Críosta nó Barabas an ceithearnach coilleadh a shaoradh, "Is fearr linn Barabas," ar siad - "non hunc sed Barabam"
Ó an gcualaidh duine riamh a leithéid seo rogha, murdaróir na ndaoine a shaoradh agus an té a leigheas na bochtaibh ó gach galar agus a thóg daoine ó mharbh 26 a thligean
Obstupecite coeli super - líonaidh i láthair le iontas
Ach níl ábhar iontais againn má dhearcaimid ar gach drochrún a bhíos againn féin go laethúil
Nuair a thig cathuithe ar an duine an peacadh a dhéanamh, deir na grása agus dlí Dé leis ina chroí, 'Má ní tú an drochghníomh seo, tuillfidh tú fearg Dé, tarraingeoidh tú a dhíoltas ort, díolfaidh tú do cheart ar pharthas neimhe
' Deir an diabhal agus antoil na colla leis ar an taobh eile, 'Téigh ar d'aghaidh
Ná bíodh faitíos ort
Tá tráth go leor agat a aithrí a dhéanamh
' Goidé an rogha a ghlacas an duine
Ó tá, an ní céanna a rinne na cinnIúdaigh
Bheir sé cúl do Dhia agus aghaidh ar an diabhal
Glacaidh sé pleisiúr na huaire sin mar rogha ar aoibhneas na bhflaitheas - non hunc sed Barabam
Ionas go gcríochónaimist an comhrá dólásach seo go tairbheach, féachaimid ár Slánaitheoir Íosa Críost lom nochtaithe gan snaithe éadaigh ar a chorp agus é ceangailte de phosta i láthair an domhain mhóir, i láthair a namhad agus a chairde, i láthair Dé agus na n-aingeal, na crochadóirí agus na hoifigigh ina thimpeall, súile ar mire ina gceann, cúr lena mbéal, sciúirsí ina lámha, ag iomardas le chéile cé 27 acu is troime a bhuailfeadh buille ar a chorp naofa
Dearcaidh fá dheoidh ar mur Slánaitheoir Íosa sínte ar chrann na croiche, an fhuil ag dortadh ina tuile as a chuisleanna, a chosa agus a lámha dhá sparradh ar an bposta, a cheann pollta go dtí an inchinn leis an cróinn spíne, a chroí dhá réabadh, a ailt dá stróiceadh, a chliabh dá loscadh agus an tAthair Síoraí dá thréigbheáil - "Elei Elei lamma sabactani"
Ó is díreach a bhaist an fáidh Íseáia é ins an staid so - vir dolorum - fear an dóláis
Tar éis Críost urnaí a dhéanamh agus achainí a iarraidh ar son a namhad ag rá, "Pater dimitte illis," tar éis é cúram a mháthara a chur ar Eoin Aspal, "Mulier ecce filius tuus," tar éis é parthas a ghealladh do ghadaí na láimhe deise, labhair sé in guth ard, "Consummatum est", "tá m'obair go léir críochnaite," chlaonaigh a cheann, d'umhlaigh don bás agus d'fhág an t-anam é inclinato capite emisit spirit
Ionas go mb'fhéidir linn aiséirí a dhéanamh leat inniu ó bhás inár bpeacaigh go beatha do ghrása, tá mur go humhalchroíoch ag iarraidh achainí ort, agus ní achainí shaoil nó shláinte nó saibhreas saolta, ach achainí pardún a thabhairt dhúinn in gach tréas dá ndearn muinn ariamh in do aghaidh, agus an tAthair Síoraí a ghuidhe gan luach do chuid fola anam Críostaí ar bith dá bhfuil anseo i láthair, dhul go heifreann go brách, grása ón Athair, ón Mac agus ón Spiorad Naomh nár mbeatha a leasú ar an tsaol seo agus glóir shíoraí ar an tsaol eile
Áiméan
28 2nd Sunday after Epiphany On the State of Marriage Nuptiae factae sunt in Cana Galiliae et erat mater Jesu ibi, vocatus est autem et Jesus et discipuli ejus ad nuptias
Do bhí bainis in Cána i nGalilee, agus do bhí máthair Íosa ann, agus fuair Íosa cuireadh in éineacht lena dheisceabail (Joan 2)
Ní hé amháin go bhfuair ár Slánaitheoir cuireadh, ach fós do bhí sé i láthair ag an mbainis
Do bheannaigh sé an pósadh
Naomhaigh sé an lánúin
Rinne sé míorúiltí ag déanamh fíon den uisce
Agus thionscail sé sacraimint a dhéanamh den bpósadh i dteampall Chríosta - vocatus est autem et Jesus
Mar sin, a chairde, is follas go bhfuil pósadh dlisteanach de bhrí gur chruthaigh an tAthair Síoraí fear agus bean, agus gur phós sé iad i bparthas talún
Má tá, ní luaithe a d'ardaigh Críosta an pósadh i gcéim agus in onóir sacraimint ná chuir an diabhal siege ina shuí ag spreagadh na Gnostics agus Manichaeans chun eiriceachta, ag dímoladh sacraimint an phósta; agus ar son go dtug siad drochmheas agus tarcaisne don tsacraimint seo, bhí siad ag déanamh adhradh agus onóir don drúisiúlacht 29 a bhí crosta orthu an uile uair agus am ó dhlí Dé
Mar nach bhfuil aon agaibh anseo i láthair nach gcreideann gur sacraimint an pósadh, níl agam ach teagas beag le thabhairt daoibh ar na coinníll atá riachtanasach agaibh ionas go dtiocfadh Críosta chum mur bpósta
Tá pósadh mar chathaoir nach mbíonn daoine sásta ann nó as, ní luaithe a bhíos ceangal Chríosta ar mhórán lánúineacha nó is mian leobh bheith scaoilte, agus ní luaithe a bhriseann Dia an ceangal leis an mbás nó is mian leobh bheith aríst ins an cuibhreach céanna
Is deimhin gur chruthaigh Dia fir agus mná ní hé amháin le cine daonna a mhéadú go dlisteanach ach fós le compord agus cuidiú lena chéile
Má tá, faraor, níl beannacht dá bhfuair daoine ón Athair Síoraí nach dtiontaíonn mórán lena bpeacaí chun mallachta
Agus tríd an drochúsáid a ghníthear de stát beannaithe an phósta, tiontaíthear é chum stát sclábhaíochta agus mífhortúin
Admhaím go deimhin de réir mar atá an tsacraimint seo dá húsáid ins na laethaibh seo gur cosúil í le páirc lán draighneán agus dreasóg, agus gur mór na míorúilte má fhásann rósa inti uair in gach céad bliain
Ins an earrach, 'sé sin ag tús a bpósta, bíonn siad lán lúcháire ag pléisiúr falsa
Ins an tsamhradh, 'sé sin i ngearraimsir ina dhiaidh, ní fheicthear ach aithreachas agus gruaim
Ins an fómhar tursa gan cuimse agus trioblóid gan críoch
Ins an geimhreadh, 'sé sin i ndeireadh a saoil, ní chluintear ach mallachtaí le éadóchas ar a chéile - fágaidh an fear an fabhta ar a bhean agus fágaidh 30 sise an fabhta airsean
Agus go formhór bíonn siad le chéile coireach
Bheir siad aghaidh ar an bpósadh gan ullmhú, gan grása, gan cuireadh a thabhairt do Chríosta, agus caitheann siad a saol uaidh sin amach i dtrioblóid, i mbuaireamh agus mífhortún
Agus goidé mar is féidir síol a bhaint nár cuireadh
Goidé mar is mian leat cruithneacht dh'fháil de dhreasóg
Is maoin shaolta amháin substaint an mhargaidh a ghníthear idir lánúineacha ins an aimsir seo
Ar son réasún crábhaidh nó carántais, ní bhíonn rún nó páirt acu ann
Díolann na haithreacha agus na máithreacha a gclainn mar mhart nó chapall ar aonach don té is airde pingin
Do-ghní na daoine adhradh don airgead i dteampall Chríosta mar a rinne na hIsraelites ar an bhfásach anallód
Dá mbeadh ag cailín gach scéimh agus gach suáilce níl beann nó aird uirthi mura mbeidh crodh aici os cionn gach uile ní
Ní le cailín dea-iomprach nó rialta is mian le mórán a bpósadh ach le mórán óir agus airgid
Agus mar sin, gur mó ba chóra dóibh bheith pósta le Sléibhte Potasi, le mianach diamonds Golconda nó le mnaoi cráifeach carántach
Goidé an t-ionadh póstracha a d'fhás ó shaint i maoin cathaitheach saolta bheith mífhortúnach ina dtortha
Glacann a lán eile orthu féin dhul chum pósta as comhairle a súile mar Thurcaigh nó págánaigh le antoil a gcolainne a shásamh
Má tá, faraor, ní bhfuil na céadfaí seo fiotáilte ar a leithéid seo, mar nach bhfeic siad ach an taobh amuigh agus nach mbeireann breithiúnas 31 ach ar scáile nó do na nithibh a thaitníos leobh
Is minic nach mbíonn croí an duine in éineacht lena bhriathra, is minic nach mbíonn a intinn mar a shúile, nach mbíonn a chlaonta mar a éadan
Bíonn go minic clár éadain sciamhach mar aingeal ag an té dá bhfuil croí dubh mar dhiabhal aige
Bíonn siad mar shneachta geal os cionn carnán aoiligh, nó mar tumba maiseach i dtimpeall corpán salach
An grá nach dtéid níos doimhne nó an craiceann, fuarann sé i ngearraimsir agus críochnaíonn sé i dtrioblóid, fuath agus mífhortún i mbeagán bliantaibh
'sé an foighid an leigheas is fearr ar na hócáidí seo
Má tá, ní ghlacthar í ach go hannamh
Anois ó tchíonn sibh go bhfuil an pósadh lán carraigeacha agus crosántas, gur ceangal é nach féidir scaoileadh go dtí an bás, glacaidh warning in am agus ná cuirigí an tsnaoim nó go ndéanaidh sibh comhairle le Dia agus le mur réasún
Ní bhfuil ceart ag na haithreacha a gclainn a thoirbhirt chum pósta in aghaidh a dtola mar ghrá ar shaibhreas, agus ní bhfuil sé d'fhiacha orthusa bheith umhal dóibh in aghaidh a n-intinne
Is fearr dóibh bheith de chois le socraíocht nó bheith i gcóiste le míshástacht
Má tá, tá ciall nádúrtha dhá fhoilsiú don clainn gur chóir dóibh comhairle agus cead a n-aithreacha agus a máithreacha a iarraidh agus dh'fháil dul dá bpósadh
Mar sin glacaidh an tsacraimint seo mar Chríostaidheannadh agus ní mar págánaigh
Is cóir daoibh bheith ar staid na grása dá mur bpósadh nó beidh sibh coireach i bpeaca marfa, agus an mhuintir a thosaíos le peacadh críochnaíonn le mallacht
32 'sé an chéad ualach atá ar an mnaoi phósta bheith umhal
"Bíodh an bhean umhal dona céile pósta," adeir St
Paul
Agus tá oibleagáid ar na fir bheith lán de ghrá agus carántas ar a gcuid mná
"A fhearaibh, bíodh grá agaibh ar mur gcuid mná," adeir an tAthair Síoraí i mbriathra Naomh Pól aspal, "amhail agus mar a bhí grá aige Críosta ar a theampall ar talamh " Caithfidh sé neartú í mar chompánach agus gan fíorsclábhaí a dhéanamh dhi
Nach mícharántach an gníomh do fhear gan foighid a dhéanamh le doghrainn nó tinneas a mhnaoi phósta, nuair ba chóir dhó bheith ina scáthán aici aimsir easbhaidh agus trioblóid
Ní mar sin go gnách dhó ach bualadh agus briseadh go míthrócaireach an créatúr bocht lag seo ar cnámh agus feoil dó féin í, mar adeir an scrioptúr
An dtig le diabhal diabhlaíocht nó mícharántas é féin a thaispeánadh níos foilseanta nó ins an gníomh truaillí tarcaisneach seo, easumhlaíocht a thabhairt di agus nach bhfuil aon ghléas coiscthe aici ar rabhairt thintrí na feirge sin ach ag éagaoin agus ag osnaí agus ag dortadh sruth folcmhar de dheoraibh in éineacht le scréacha caíthe dofhulaingte
Agus ibhse, a mhná ar mian libh brí an phósta a thiontú mar is mian libh féin agus 33 dlí Dé agus na nádúra a bhriseadh le cinntréan teangtha le máistreacht agus urraim dh'fháil daoibh féin ar mur gcuid fearaibh pósta
Goidé an mífhortún a tharraingíonn sibh oraibh féin go laethúil le stráice, éad agus útamáil le tabhairt tarcaisne do iontaobhaíocht, macántas nó foighid mur gcuid fearaibh pósta
Ó is lánúineacha iad seo ceangailte ar an tsaol seo
Má tá, faraor, beidh siad scartha scaoilte ar an tsaol eile ins an am a bheas duine acu ag gabháil ceoltaí agus amhrán binne i measg na n-aingeal ins na flaithis, an duine eile dá dhó agus dá loscadh i measc diabhalaibh daoldhathacha agus i bpiantaí síoraí ifrinn an fad is bheas Dia ag caitheamh na glóire
Ó guímist anois go dúrachtach an Tiarna róghlórmhar seo atá os ár gcionn é stopadh agus tiobadh a chur ar na pósaíocha seo i measc na gCríostaidheanna
Guímist é go dúthrachtach ónár gcroí go hiomlán fá é na grása a thabhairt dhúinn uaidh seo suas síocháinte agus carántas bheith eadrainn anseo agus aríst ár dtógáil chum glóir shíoraí na bhflaitheas áit a mbeimist ag tabhairt onóir, urraim agus umhlaíocht do Dhia ar feadh na síoraíocht
Áiméan
34 A Specimen of the Irish Translation of Thomas à Kempis
Ar smaointe an bháis Ní fada nó go dtiocfaidh uair an bháis chugat, agus mar sin, tabhair aire don staid ina bhfuil tú
Inniu tá an duine ina bheatha agus amárach ní bhfuil sé le fáil
Ach an uair a thógthar as ár bhfianaise é, ar ball fágann sé fós nár gcuimhne
Ó is crua agus is spadánta croí an duine nach smaoiníonn ach ar na nithibh atá amháin i láthair agus gan féachaint níos fearr ar na nithibh atá inár gcoinne
Ba chóir dhuit tú féin a iompar san uile ghníomh agus smaoineamh amhail agus mar a bheifeá an lá déanach de do bheatha
Má bhíonn coinsias maith agat ní bhíonn mórán eagail ort roimhe leis an mbás
Is fearr an bás a sheachnadh nó an bás
Mura bhfuil tú ullmhaithe inniu, goidé mar bheas tú ullmhaithe amárach
Tá an lá amárach neamhchinnte
Cá fios dhuit an mbéarfaidh tú beo ar an lá amárach
Créad is fearrde dhuit bheith i bhfad beo an uair is beag a leasaíthear ár mbeatha
Ach faraor, ní leasaíonn an saol fada inn go coitianta, ach go minic is mó a mhéadaíonn sé nár gcoirthe
35 Is trua nach dtig linn aon lá amháin denár saol a chaitheamh go maith
Is mór an lán a gheallas a mbeatha do leasú agus is beag na tortha nó an biseach a thig orthu
Cia gur uafásach an raod an bás is baolaí nó sin a bheith i bhfad beo
Is beannaithe an té ag a bhfuil an bás os coinne a shúl go gnách agus a ullmhaíos é féin go laethúil ina choinne
Má chonaic tú aon duine ariamh ag fáil bháis, smaoinigh go rachaidh tú féin ann casán céanna
Ag teacht na maidine, síl nach dtéid tú féin chum na tráthnóna agus fá thitim na hoíche ná geall dhuit féin a bheith beo ar maidin
Mar sin bí ullmhaithe ar do choimheád agus ná beireadh an bás go brách i do chodladh ort
Is iomdha duine a gheibh bás tobann gan am aithrí óir is ins an uair nach síltear a thig mac an duine
An t-am a thiocfas an bás, smaoineoidh tú ar do bheatha agus goilfidh tú go crua ag féachaint ar gach faillí agus ar gach spadántas dá ndearna tú
Is méara don té a thig leis bheith in aimsir a shaoil mar ba mhaith leis a bheith uair a bháis, óir bhéarfaidh tarcaisne ionlán an tsaoil, fonn dhul ar aghaidh ins na suáilce, grá na rialtacht, pionús na haithrí, éascaíocht na humhlaíocht, diúltú an duine dó féin agus iompar go foighdeach gach éagóir agus leatrom mar gheall ar Chríosta, bhéarfaidh siad 36 dóchas agus muinín láidir bás beannaithe dh'fháil
An fad a bheas tú slán is iomdha maith a thig leat a dhéanamh
Is beag a leasaíos iad féin le linn an tinnis nó a naomhaíos iad féin le mórán turais
Ná déana rómhuinín as do chairde nó as do chomharsain agus ná lig do leas ar cairde óir dhéanfaidh daoine dearmad dhíot níos luaithe nó a shíleas tú
Is fearr lón a dhéanamh anois in am agus do dhéirce agus do ghníomhartha maithe a chur romhat nó tú féin a thaobhadh le daoine eile in éis do bháis
Ach mura bhfuil cúram agat anois ort féin cia a chuirfeas buaireamh air féin i do dhiaidh aríst
Is mór luach na haimsire atá i láthair
Anois am na haithrí
Seo fómhar an anama
Ach faraor nach bhfreagraíonn tú an t-am atá i láthair agat le haghaidh do anama
Tiocfaidh an t-am a mbeidh tú ag iarraidh aon lá amháin le haithreachas a dhéanamh agus níl fios agat an bhfaighidh tú do achainí
A chairde gráidh, is iomdha eagal agus olc is féidir leat a sheachnadh ag smaointeamh agus aige coimheád ar an bhás
Déana do dhícheall anois do bheatha bheith naofa agus ní bhíonn eagal ort ach lúcháir ar uair do bháis
Foghlaim anois bás dh'fháil den tsaol ionas go mbeifeá an uair úd beo maille le Íosa Críosta
Foghlaim anois an uile 37 ní do tharcaisniú ionas go dtiocfaidh leat a dhul go dána d'ionsaí Chríosta an uair sin
Smachtaigh anois do cholainn le pionús na haithrí ionas go mb'fhéidir leat muinín láidir a bheith agat uair do bháis
Ó a amadáin, créad fá a smaoiníonn tú a bheith i bhfad beo agus nach bhfuil aon lá amháin dearfa agat
Nach iomdha duine a mhealltar agus a fhuadaíthear ar siúl an uair nach síleann siad
Nach minic a chualaidh tú dá rá, 'Thit an fear seo ar a chlaíomh
Bádh fear eile
Thit duine eile agus briseadh a mhuinéal
Tachtadh duine eile agus fuair an fear úd eile bás le uabhar
' Titeann duine le tinidh, duine le arm, duine le plá
Marbhadh duine sa chath agus imíonn saol an duine thart mar scáile
Cia a chuimhneos ort i ndiaidh do bháis, agus cia a dhéanfas guí nó urnaí ar do shon
Anois, anois, a chairde, déan an méid is a thig leat óir ní fios dhuit uair do bháis nó goidé a éireos dhuit ina dhiaidh
An t-am atá dh'fhaill agat déana saibhreas agus lón síoraí dhuit féin
Ná smaoinigh ach ar sláinte do anama
Ná tabhair aire ach do Dhia
Tabhair onóir do naomhaibh Dé agus déana caraid díobhtha ag tabhairt tóraíocht dóibh ionas go ngabhfadh siadsan leatsa ins an glóir shíoraí ag fágáil an tsaoil seo dhuit
38 Meas nach bhfuil tú ar an talamh ach i do dheoraí bocht ar céilí agus gur beag do chuid den tsaol
Coinnigh do chroí saor agus suas chum Dé óir ní bhfuil baile cónaithe anseo agat
Cuir do ghearán, do dhéara agus do ghuí suas go flaithis Dé ionas go bhfaigheadh do anam d'éis do bháis a dhul go glóir shíoraí an Tiarna
Áiméan
39 Sermon on the 4th Sunday after Penticost
Et respondens Simon dixit illi, "Praeceptor per totam noctem laborantes nihil cepimus, in verbo autem tuo laxabo rete " D'fhreagair Peadar ag rá leis, "A mháistir, do bhí mur ag obair ar feadh na hoíche agus níor ghabh mur aon ní
Má tá, ar do fhocalsa scaoilfidh mé mo líontaí " (Briathra Chríosta ag Naomh Lúcas sa 5ú caibidil) Ar son gur féidir linn a rá nach díomhaoineas nó faillí inár ngníomhartha saolta an peacadh is díobhálaí nó is coitianta inár measc, de bhrí go bhfeic sinn go laethúil mórán cúraim dá ghlacaint, maslú agus anró dá fhulaingt, tionsclamh agus meabhrú dá dhéanamh fá nithibh neamhbhuana an tsaoil seo a chruinniú agus a chumhdach go cúramach, ach 'sé is mífhortúnaí den iomlán go gcailleann sinn ár n-obair agus ár reast gan tairbhe nó toradh, agus gur féidir linn a rá leis na haspail go bhfuil sinn ag obair ar feadh na hoíche agus nár ghabh sinn ní ar bith - per totam noctem laborantes nihil cepimus
40 Ach goidé is ciall dó seo
A chairde, bheir briathra an tsoiscéil féin fios an réasúin dúinn, de bhrí go mbíonn mórán de bhunadh an tsaoil seo ag obair i ndorchadas agus Críosta ár Slánaitheoir i bhfad uabhtha
Is deimhin go mbíonn mórán ag obair ins an tsaol seo, má tá, is ar son an tsaoil agus le haghaidh maoin shaolta amháin a chruinniú do-ghní siad é, agus is iad seo na hoibreacha a ghníthear i ndorchadas na hoíche - per totam noctem laborantes nihil cepimus - agus tá Críosta ár Slánaitheoir scartha uabhtha de bhrí go bhfuil páirt ag an diabhal ar a n-anam ó thit siad i bpeacadh marfach agus mar nach ar son Dé a d'oibrigh siad agus nár thoirbhir siad a ngníomhartha dhó - nihil cepimus - ní bhfuair siad luach saothair ar domhan
Maise, a chairde, más mian linn éirí saibhir go dlisteanach i láthair Dé agus ár líontaí a líonadh leis an iasc in éineacht le na haspail, scairtimist ar Íosa Críosta agus abairimist faoina ordú agus a ainm naofa, "In verbo autem tuo laxabo rete," ní ins an oíche dhorcha ach i ndealramh gréine an chreidimh
Is ar oibreacha naofa an chreidimh, an tsuáilce ródhiaga úd, is mian liom trácht libh inniu
Má tá guímist ar tús an tAthair Síoraí grása a thabhairt dhúinn nár mbeatha a stiúradh de réir soilse an chreidimh tríd idirghuí na Maighdine Glórmhaire ag rá an Ave Maria
41 Labhair an t-aspal St
Séamas anallód le Críostaí fuarchráifeach ins na briathra seo, "Goidé an maith do chreideamh mura bhfuil do ghníomhartha i gcosúlacht leis
An sábhálfaidh do chreideamh amháin thú gan dea-oibreacha
Ostende mihi fidem tuam sine operibus et ego ex operibus ostendam tibi fidem meam
Taispeáin domh do chreideamh gan dea-oibreacha agus taispeánfaidh mise mo chreideamh dhuitse tríd mo dhea-oibreacha " Níorbh fhéidir leis freagar a thabhairt air de bhrí nach creideamh í a naomhaíos duine gan dea-ghníomhartha bheith in éineacht léi, agus go bhfuil ceangal chomh dlúth sin eatarthu ar modh, amhail agus mar atá na gníomhartha neamhthairbheach gan chreideamh, go bhfuil an creideamh marbh gan dea-oibreacha
Ní féidir linn breithiúnas a thabhairt ar creideamh Críostaí ar bith ach de réir a ghníomhartha
Agus mar sin má leanann duine drochoibreacha cuireann sé é féin i gcontúirt mhór go gcaillfidh sé toradh beannaithe an chreidimh
Agus an té a chailleas an chreideamh, ní thig leis a fháil ar ais ach tríd dea-oibreacha
Níl mífhortún ar an domhan is mó nó an creideamh a chaill
'sé adeir St
Auguistín gurb é seo críoch gach mallaitheacht dárbh fhéidir le intinn mailíseach an pheacaigh a thionsclamh
Níl olc dá n-éiríonn dhúinn nach dtig ó dhá rúta, deir St
Thomas, mar atá ó 42 Dhia nó uainn féin
Thig sé uainn féin nuair nach gcumhdaíonn sinn go cúramach an stóras beannaithe úd a fuair sinn
Tig sé ó Dhia nuair a tharraingíonn sé a ghrása uainn tríd breithiúnas fíorcheart ar son ár bpeacaí
Is ar an ócáid sin a dúirt Críosta le na cinnIúdaigh go dtógfadh sé ar siúl uabhtha ríochta na bhflaitheas agus go dtabharfadh sé í do náisiún a dhéanfadh oibreacha fiúntacha uirthi - ideo auferetur a vobis regnum Dei
Amhail agus a bhíos an cholainn marbh gan an spiorad, ar an modh gcéanna tá an creideamh marbh gan dea-oibreacha
Mar adeir St
Séamas, "Sicut enim corpus sine spiritu mortuum est," (caib 2)
Is beag an difear atá idir creideamh marbh agus gan creideamh bheith agat ar chor ar bith
Deir St
Auguistín, "Níl murdar ar an domhan is mallaithe nó duine a anam féin a mharú i láthair Dé le drochghníomhartha " Cuirfidh duine saolta roimhe a bheatha a stiúradh de réir an tsaoil
Bhéarfaidh sprid an tsaoil air dearmad a dhéanamh do oibreacha an chreidimh agus do leas a anama: thug sé suas don urnaí: níl sacraimint ar a shon: ar son na haithrí ní bhfuil fios aige goidé an rud í: ní thig troscadh leis: ní bhfuil carántas nó trócaire 43 ina chroí dona chomharsain: má théid sé chum seanamóir nó aifreann Dé is le sprid fuar falsa neamhchráifeach
Ní hé sin amháin, ach tá sé gach lá ag tabhairt maslú don tSlánaitheoir lena theangaidh ag tabhairt mionnaí, mallachtaí agus blaisféime in aghaidh Dé, ag strócadh clú na comharsan le cúlchaint bhréagach mhailíseach, ag damnú a anam bocht féin, ní dhá dhíol ach dhá phronnadh gach uair den lá ar an diabhal
Peacaíonn sé fós lena shúile ag déanamh féachaint dhrúisiúil, lena chluasa ag éisteacht le Dia nó an comharsain dá maslú, lena lámha ag gadaíocht nó glacaireacht thruaillí ghráiniúil air féin nó ar créatúr ar bith eile
Peacaíonn sé fá dheoidh le rúta na huile chéadfaí, mar atá, le drochintinn a chroí
Seo an Críostaí ag a bhfuil an creideamh marbh agus atá faraor ina mhurdaróir ar a anam féin i bhfianaise Dé
Ó a Chríostaidheannadh, foscailidh mur súile ar an fhírinne seo agus déanaigí oibreacha, ní de réir mur gcéadfaí ach de réir mur gcreidimh, an coinnleoir soilseach a thug ár Slánaitheoir Íosa Críosta dhúinn le bheith ina riail ag ár ngníomhartha
Ná fanaigí nó go líonfar miosúr mur bpeacaí, nó go dtiocfaidh éiclips agus dorchadas ar dhealramh an chreidimh
Iarraimist 44 ar Dhia grása a thabhairt dhúinn ní hé amháin gan an creideamh a chaill ach a mhéadú agus a dhianú
Ná smaoinímist níos mó gur féidir linn Dia a shásamh gan chreideamh nó gur féidir linn an creideamh a choinneáil lasta gan dea-oibreacha - sine fide impossibile est placere Deo, fides sine operibus mortua est
Bhí creideamh na gCríostaidheannadh dhá neartú i dtús na heaglaise le míorúilte, ann i ngearraimsir ina dhiaidh sin le géarleanúint, agus anois le dea-ghníomhartha
Má ghníonn mur seo gheobhaidh muid ó Dhia grása ár gcreideamh a bheoú, de bhrí duine ar bith ag a bhfuil tús na grása gur féidir leis é féin agus a chreideamh a neartú chum a shlánaithe
Cuidigh linn, a Thiarna, ionas go lasfaimist le grá ort
Neartaigh sinn, a Shlánaitheoir, ionas go mb'fhéidir linn dea-ghníomhartha a dhéanamh atá fiúntach an tsuáilce róbheannaithe úd a thug tú dhúinn tríd do mhórthrócaire, mar atá an creideamh
Agus má bhí mo chreideamh riamh go dtí seo gan bhrí, gan neart, gan tairbhe, bhéarfaidh mé aghaidh ar mo Shlánaitheoir
Inniu dúblóidh mé mo dhúthracht le mo ghníomhartha a stiúradh de réir soilse mo chreidimh
Éist, a Athair Síoraí, le urnaithe na gCríostaidheannadh atá anseo i láthair, atá ag iarraidh pardún ort le croí umhal dólásach in gach tréas 45 dá ndearn siad riamh in do aghaidh, atá ag iarraidh grása ort soilsiú ar an tsaol seo le dealramh an chreidimh, chum go ngráidh siad agus go molfadh siad thú ins an glóir shíoraí in éineacht le naoimh agus ban-naoimh na bhflaitheas le saol na saol
Áiméan
On the 18th Sunday after Penticost Et videns Jesus fidem illorum dixit paralitico, "Confide filii remittuntur tibi peccata tua"
Ag féachaint do Íosa ar a gcreideamh, dúirt sé le fear na palsaí, "Bíodh dóchas agat, a mhic, tá do pheacaí maite agat" (Matha 9th chap
Níl olc ar bith a tharlaíos dhon duine is mó agus is díobhálaí nó an peacadh marfach
Maise cé gur mhór míorúilteach Íosa ár Slánaitheoir do leigheas an fear tinn seo an tsoiscéil agus a shlánaigh é ón phalsaí, cinnte ba mhó míle uair na grása a fuair sé tráth a leigheasadh a anam agus a fuair maithiúnas ina pheacaí
Seo go díreach, a 46 Chríostaithe, na grása a gheibh an peacach le sacraimint na haithrí, tíolacthaí agus grása nach féidir le neach a maireann an iomad cúraim bheith aige dá chumhdach
De bhrí go dtuigeann sibh féin gur neamhthairbheach dhon duine bocht na palsaí a leigheas óna thinneas, nó na briathra sólásacha úd a chluinstin ó bhéal Íosa Críosta, "Surge et ambula" - "éirigh agus siúil," dhá dtitfeadh sé gan mhoill ar ais ins an tinneas nó ins an galar chéanna
'sé sin le rá gur neamhthairbheach dhon bpeacach pardún dh'fháil inniu in gach tréas dá ndearn sé in aghaidh Dé má thiteann amárach nó anoirthear ins na lochta céanna
Má gheibh na cathuithe bua agus impireacht os cionn a chéadfaí, is ar an ócáid seo a dúirt Críosta go dúthrachtach le fear na palsaí ar a dtráchtann an soiscéal, "Ecce sanus factus es noli amplius peccare ne deterius tibi aliquid contingat" - "féach sin thú slán ach ná peacaigh níos mó ar ceist go dtarlódh dhuit olc níos measa, sciúirse níos géire agus peannaiste níos troime ó lámh Dé " Taispeánfaidh mé dhaoibh in mo chomhrá inniu goidé an meas is cóir a thabhairt do aithrí na muintire a thiontaíos gach lá ar ais ins an 47 bpeacadh céanna
Is deimhin gur ní seo atá critheaglach agaibhse agus agamsa, ródhócúlach lena mhíniú, róuafásach lena chluinstin, agus cinnte is róspeisialta is cóir dhúinn éisteacht leis
Guífidh mé ar tús an tAthair Síoraí grása an Spioraid Naoimh a dhortadh anuas orainn chum go mb'fhéidir linn trí idirghuibhe na Maighdine Muire an t-ualach trom seo a iompar ag rá "Ave Maria " Cuireann na diagairí dhá stát an duine os nár gcoinne, mar a bhfuil stát na grása agus stát an pheacaidh
Bíonn an duine ins an céad stát acu seo le cuidiú grása an bhaiste nó le tiontú ar Dhia go fírinneach leis an aithrí
Bíonn an duine ins an dara stát tráth a chailleann na grása seo le tiontú ar ais ar an bpeacadh
An té a choinníos é féin ar staid na grása a fuair sé le linn baiste nó aithrí bíonn sé fortúnach ar an tsaol seo agus Dia ina charaid shíoraí aige ar an tsaol eile
Gheobhaidh sé le sacraimint na haithrí grása amhail is nár pheacaigh sé riamh ar an tsaol, agus stát glórmhar ins na flaithis mar nach dtig leis peacú go brách
An té a philleas ar ais go laethúil ins an bpeacadh céanna díbríonn sé ar siúl Dia agus a ghrása, cailleann gach pronntanas 48 a fuair sé uaidh agus scriosann gach maitheas síoraí a rinneadh air
An peacach a thiteas gan mhoill ins an bpeacadh céanna, ní hé amháin adeirim go gcuireann in umhail dhúinn nach dearn sé riamh an aithrí fhírinneach, ach fós mar a deir an scrioptúr agus na haithreacha naofa gur dócúlach dhó tiontú ar Dhia go brách ná grása na haithrí dh'fháil
Is deimhin nach féidir liomsa nó le neach a maireann a dhearbhú nach bhfuair tusa a rinne an aithrí de réir do choinsiasa agus do chreidimh na grása a bhí tú a iarraidh, for ní le ach Dia amháin a thig seo a dheimhniú agus mar a deir Naomh Auguistín, "Amhail is nach dtig leis an tsagart siúráltas a thabhairt do anam an pheacaigh a scaoil sé, go bhfuair sé scaoileadh agus fuascailt i láthair Dé, ní mó nó sin a thig leis a dhiúltú nach bhfuair an peacach is mó ar bith grása ag barra trócaire Íosa Críost " For cé go bhfuil na sagairt ag barra na faoisidine ina suí i gcathaoir Dé féin lena chumhachta agus lena ordú cinnte ní féidir leobh miosúr do dhóláis a fheiscint nó méad do aithrí a dhearbhú
'sé Dia amháin a tchíonn croí an pheacaigh agus 49 a roinnfeas a ghrása de réir a thursa
Ach is deimhin, má theastaíonn uait aon choinníoll amháin atá riachtanasach chum na haithrí nach bhfuair tú pardún ná trócaire i láthair Dé, agus má bhí agat an aithrí fhírinneach is fíor gur gheall tú do Dhia gan pilleadh ar ais ar an bpeacadh céanna, agus fós gur gheall Dia dhuitse gan do thréigbheáil go brách in am do riachtanais agus do neartú lena ghrása in aimsir na gcathuithe ionas nach dtitfeá ins an bpeacadh
Dearbhaíonn Comhairle Thriont dhúinn nach bhfuil sacraimint a ghlacas an duine leis an ullmhú riachtanach nach naomhaíonn an t-anam agus nach dtabhrann dhó grása speisialta dá réir
Maise 'sé críoch agus grása speisialta atá ag sacraimint na haithrí an peacach a choimheád ó pilleadh ar ais ins na lochta céanna
Anois an féidir a rá go bhfuair an duine a thig inniu chun faoisidine agus a thiteas amárach ins an bpeacadh céanna na grása speisialta seo nó go raibh dúil fhírinneach aige scarúint leobh
Ní féidir gan amhras, ach is eagal liom gur faoisidin bhréagach lochtach a rinne sé 50 agus gur tligeadh é in áit a shaoradh ag barra Dé ins na flaithis
Nach dócúlach libh féin a chreidbheáil, a Chríostaidheanna, go mb'fhéidir le duine titim gan mhoill gan chosc ins an bpeacadh dá mbeadh dúil nó toil fhírinneach aige chum a sheachanta
"Ó is deimhin," a deir Naomh Bearnard, "nach bhfuil ní ar bith is cumhachtaí ná toil an duine " Níl crosánacht dá mhéad nach smachtaíonn sí
Níl contráil dá mhéad nach n-umhlaíonn di
Agus an ní a bhíos dócúlach dodhéanta ag ár réasún, gheobhaidh tú é sócúlach sodhéanta ag mórchumhachta na tola
Tá seo cruthaite go speisialta ins an bpeacadh for níl dhá mhéad claon a bhíos ag ár nádúr chun peacaí, tá sé cinnte deimhin nach bpeacaíonn muinn gan ár dtoil a thabhairt dó
Agus dá bhrí sin is féidir linn a dhearbhú le siúráltas nár gheall sibh go fírinneach an peacadh a sheachnadh, nár dhiúlt sibh go hiomlán do na lochtaibh, tráth a thiteann sibh ar ais gach lá
Vaniloquium est dicere volui nec tamen feci
Is díomhaoin daoibh a rá gur mhian libh an peacadh a sheachnadh agus cinnte nach ndearn sibh é
51 Ina aghaidh seo déarfaidh tú go raibh dúil, toil agus intinn agat an peacadh a sheachnadh nuair a bhí tú ag faoisidin, má tá gur athraigh tú ó shin le méad neart na gcathuithe agus antoil na colna chun gur umhlaigh tú do bua na nádúra le gur thit tú ar ais ins an bpeacadh
Admhaím, a Chríostaithe, gur mórchumhachtach an impríocht a bhíos ag cathuithe an áibhirseora agus gach namhaid eile atá ag ár n-anam chum nár dtarraingt chun an pheacaidh
Cinnte dá mbeadh an gealladh a thug tú uait ag sacraimint na haithrí fírinneach, briathra do chroí mar a bhí focail do bhéil, deirim go bhfaighfeá bua ar gach namhaid acu seo agus go mbeifeá buansheasmhach ins na grása a fuair tú
Smaoinigh ort féin anois dhá gcaillfeá do mhaoin shaolta ar son umhlú do na cathuithe seo
Goidé an saothar, goidé an dochar a chuirfeá ort féin chum a smachtú gan mhoill, chun a ndíbirt ar siúl mar leon craosach
Ó maise, a pheacaigh bhoicht, goidé is brí do mhaoin shaolta
Goidé is brí 52 do bhean, do chlann, do leas, do shubstaint go léir ar an tsaol seo, má chailleann tú substaint shíoraí na ngrása agus leasa na bhflaitheas le saol na saol
Ó a Chríostaithe, guím oraibh ar sucht an Athar Síoraí aiséirí gan mhoill a dhéanamh as an tsuan marfach ina bhfuil sibh
Brisimist na slabhraí mallaithe úd atá donár gceangalt síos do charraig ifrinn
Cé go bhfuil nár slánú dócúlach ag ár nádúra tá cinnte grása an Spioraid Naoimh a fuair mur ó pháis ár Slánaitheora Íosa Críosta buach neartmhar
(Sumat crucem) Seo Íosa Críosta i gcrann na croiche agus a dhá láimh sínte i do choinne chum do ghlacadh chomh luath is a thiontaíos tú air
Tar mar sin le dóchas agus misneach, ach tar le dólás agus tursa ó do chroí
Admhaigh do pheacaí gan leithscéal agus gheobhaidh tú ó Dhia leas na ngrása ar an tsaol seo agus an glóir shíoraí ar an tsaol eile
Áiméan
53 Páis ár Slánaitheora Íosa Críosta de réir Matha
Ins an am sin dúirt Críosta lena dheisceabail, "Atá fios agaibh go bhfuil an cháisc tar éis dhá lá agus go dtoirbhfear Mac an Duine chum a chéasadh " Ansin do chruinnigh uachtaráin na sagart agus na scríobhaithe agus sinsir an phobail go halla an ardshagairt dá ngairthear Cáiafas, agus do rinne siad comhairle le chéile chum go mbéarfadh siad ar Íosa i bhfeall agus go muirfeadh siad é
"Ach," dúirt siad, "ní ins an bhféasta, ar eagal go dtógfadh sé buaireamh i measc an phobail " Agus an tráth do bhí Íosa i mBéatáine i dtoigh Shíomóin an lobhar, tháinig bean chuige dá raibh bocsa de ola chostasach aici agus dhoirt sí é ar a cheannsan agus é ina shuí ag an mbord
Agus nuair a chonaic a dheisceabail sin do bhí fearg orthu ag rá, "Cé dó a bhfóineann an diomail seo
For d'fhéadfaí an ola seo a dhíol ar mórán agus a thabhairt do na bochtaibh " Agus an t-am do thuig Críosta seo dúirt sé leobh, "Goidé an t-ábhar fá gcuireann sibh buaireamh ar an bean for do rinne sí obair mhaith i mo thimpeallsa, óir beidh na bochtaibh go coitianta agaibh, má tá, ní bheidh mise go gnách os mur gcoinne
Ach deirim libh go fírinneach cibé áit ar feadh an domhain a ndéantar an soiscéal seo a sheanmóir go 54 nársófar mar an gcéanna an ní do rinne an bhean seo mar chuimhne uirthi " Ansin d'imigh fear den dá fhear déag dárbh ainm Iúdás Isceiriót chum uachtaráin na sagart agus dúirt sé leobh, 'Goidé bhéarfaidh sibh dhomhsa agus braithfidh mé dhaoibh é
' Agus do rinne siad margán fá deich bpingine fichead airgid a thabhairt dhó
Agus uaidh sin amach do bhí sé ag iarraidh am chum go mbraitheadh sé é
Agus an chéad lá den arán gan laibhín, tháinig a dheisceabail chuig Íosa ag rá leis, "Goidé an áit ar mian leat sinn a dhéanamh réidh dhuit do chaitheamh na Cásca " Agus dúirt Íosa, "Imigh isteach chun an bhaile mhóir chuig duine áirithe agus abair leis, 'Adeir an máistir, 'Tá mo amsa ag druidim liom
Is in do thoighse a dhéanfas mé féin agus mo dheisceabail an Cháisc
' " Agus do rinne na deisceabail mar a d'ordaigh Críosta dhóibh agus d'ullmhaigh siad an Cháisc
Agus an t-am do bí deireadh an lae ann, do shuigh sé ag an bord leis an dá fhear déag, agus ar bheith ag ithe bia dhóibh adúirt sé, "Deirim libh go fírinneach go mbraithfidh fear dhíbh mise " Agus do ghabh dobrón rómhór iadsan agus dúirt gach duine acu leis, "An mise é, a Thiarna " Agus ar freagar dhósan dúirt sé, "An té a thomas a lámh 55 ins an mhias liomsa, is é a bhraithfeas mise
Go deimhin tá Mac an Duine ag imeacht de réir mar a scríobhthar air, ach is baolach don té do bhraithfeas Mac an Duine, do ba mhaith dhó nach mbeirthí é " Agus ar freagar do Iúdás do bhraith é, adúirt sé, "An mise é, a mháistir " Adúirt seisean leis, "Adúirt tú é " Agus ar bheith ag ithe bia dhóibh do ghlac Íosa arán agus i ndiaidh a bheannú, do bhris agus thug sé dhá dheisceabail é, agus dúirt sé, "Glacaidh agus ithigi , is é seo mo chorpsa " Agus ar bhreith ar an cupán dhó agus ar thabhairt buíochas thug sé dhóibh é ag rá, "Ólaigí go huile as seo, óir is é seo mo fhuilse, an tiomna nua a dhoirtear ar son móráin chum maithiúnas na bpeacaí
Adeirim libh uaidh seo suas ní ólfaidh mé de thoradh an fíon seo go dtí an lá úd ina n-ólfaidh mé é go nua libh i ríochta mo athara " Agus an uair do ghabh siad sailm, do chuaigh siad amach go Sliabh na nOlives
Ansin deir Íosa leobh, "Do-gheobhaidh sibh go léir scannal ionamsa anocht: óir atá sé scríofa, 'Buailfidh mé an tréadaí agus scabfar na caoirigh ón tréad
' Agus tar éis mise aiséirí a dhéanamh rachaidh 56 mé romhaibh go Galilee " Agus ar freagar do Pheadar, adúirt sé leis, "Dá bhfaigheadh siad go léir scannal ionat, ní bhfaighidh mise scannal ionat go brách " Adúirt Íosa leis-sean, "Adeirim leat go fírinneach sula scairtfidh an coileach anocht go séanfaidh tú mé trí huaire " Adeir Peadar leis, "Go deimhin más éigean domh bás a fhulaingt i do chuideachta, ní shéanaim thú " Agus adúirt na deisceabail uile mar an gcéanna
Do chuaigh Íosa leobh go baile dá ngairthear Geitséamainí agus dúirt sé lena dheisceabail, "Suígí anseo go n-imeoidh mise a dhéanamh urnaí ansiúd anonn " Agus ar bhreith Peadar agus dís mac Zeibidé leis, do thosaigh sé ar bheith dobrónach agus róthursach
Ansin deir sé leobh, "Atá mo anam lán dobróin go dtí an bás
Fanaigí anseo agus déanaigí faireachas in éineacht liomsa " Agus ar imeacht dhó beagán as sin, do lig sé é féin síos ar a ghlúine a dhéanamh urnaí agus ag rá, "A Athair, más féidir é, gabhadh an cupán seo tharam
Ach cinnte ná bíodh sé mar is toil liomsa ach mar is áil leatsa " Agus tháinig sé chum a dheisceabal 57 agus do ghabh sé ina gcodladh iad, agus adúirt sé le Peadar, "An mar sin
Nárbh fhéidir libh faireachas a dhéanamh aon uair amháin i mo chuideachtsa
Déanaidh faireachas agus urnaí ionas nach dtitfeadh sibh ann i gcathú
Tá an spiorad go deimhin ullmhaithe ach tá an cholainn anbhann " D'imigh sé an dara huair agus do rinne sé urnaí ag rá, 'A Athair, ach mura féidir leis an gcupán seo dhul tharam gan mé a ól, déantar do thoilse
' Agus ar theacht dhó fuair sé aríst ina gcodladh iad óir do bhí a súile trom
Agus arna bhfágáil, d'imigh sé aríst agus do rinne sé urnaí an treas uair ag rá na briathra céanna
Ansin thig sé chum a dheisceabal agus adeir leobh, "Codlaígí feasta agus cónaígí
Féach do dhruid an uair linn agus tá Mac an Duine dhá thoirbhirt i lámha na bpeacach
Éirígí
Bímist ar shiúl
Féach is fogas dhúinn an té a bhraithfeas mise " Agus an fad a bhí sé á rá na briathra seo, féach tháinig Iúdás, duine den dá fhear déag, agus cuideachta mhór leis maille le claímhte agus le bataí ó uachtaráin na sagart agus ó sinsiribh an phobail
Acht thug an fear a bhraith é comhartha dhóibhsean ag rá, "Cibé duine dá dtabharfaidh 58 mise póg dhó, is é sin é
Beiridh air " Agus ar an mball nuair a tháinig sé chum Íosa, dúirt sé, "Go mbeannaíthear dhuit, a mháistir," agus thug sé póg dhó
Agus adúirt Íosa leis-sean, 'A charaid, créad fá a dtáinig tú
' Tháinig siadsan i láthair agus do chuir lámha ar Íosa agus do ghabh siad é
Agus féach do shín fear den mhuintir a bhí le Íosa a lámh agus do tharraing sé a chlaíomh amach agus ar bualadh searbhóntaí an ardshagairt do bhain sé an chluas dhe
Ansin deir Íosa leis, "Cuir do chlaíomh aríst ina áit féin óir gach uile dhuine a ghlacas claíomh is le claíomh a thitfeas sé
An é nach síleann tú go dtiocfadh liomsa mo Athair a ghuí anois agus go mbéarfadh sé dhomh ar an uair seo níos mó nó dhá léigiún déag de ainglibh
Ach conas do chomhlíonfar mar sin na scrioptúirí gur mar seo is éigean a bheith " Adúirt Íosa leis an tslua an uair sin, "Tháinig sibh amach amhail is chum gadaí le claímhte agus le bataí do mo ghabháilse
Do bhí mé i mo shuí gach aon lá eadraibh ins an teampall ag teagas agus níor rug sibh orm " Ach tháinig seo go huile chum críche ionas go ndéanfaí scrioptúr na bhfáithe a chomhlíonadh
Ansin thréig a dheisceabail é go huile agus theith siad
Agus ar bhreith ar Íosa 59 dhóibhsean thug siad leobh chum Cháiafas an t-ardshagart é an áit a raibh na scríobhaithe agus na sinsir cruinn
Agus do lean Peadar i bhfad uaidh é go halla an ardshagairt
Agus ar dhul isteach dhó do shuigh sé i gcuideacht na searbhóntaí chum go bhfeicfeadh sé an deireadh
Agus d'iarr uachtaráin na sagart agus na sinsir agus an chomhairle uile fianaise bhréagach in aghaidh Íosa ionas go gcuirfeadh siad chum báis é, agus ní bhfuaireadar
Agus fós cé go dtáinig mórán de fhianaise falsa, ní bhfuair siad coir ina aghaidh agus fá dheireadh ar theacht do dhís fianaise bréagach adúradar, "Adúirt an fear seo "tiocfaidh liomsa teampall Dé a leagan agus a thógáil i dtrí lá
"" Agus ar éirí suas don ardshagart, adúirt sé leis, "Goidé an t-ábhar nach dtugann tú freagar éigin uait
Créad fá a bhfuil siad seo ag déanamh fianaise i do aghaidh " Cé ea níor labhair Íosa aon fhocal
Agus d'éirigh an t-ardshagart agus adúirt sé leis, "Cuirim ort ar sucht Dé insin dhúinn an tú Críost Mac Dé " Adeir Íosa leis, "Adúirt tusa é
Ach deirim libh ina dhiaidh seo go bhfeicfidh sibh Mac an Duine ina shuí ar dheisláimh chumhachtach Dé agus ag teacht i néaltaí na bhFlaitheas " Ansin do 60 réab an t-ardshagart a chuid éadaigh ag rá gur labhair sé blaisféim
"Goidé an feidhm fianaise atá orainn níos mó
Féach do chuala sibh anois an blaisféim
Goidé a shíleann sibhse " Agus ar freagar dhóibhsean, adúirt siad, "Do thuill sé a chur chun báis " Ansin do chaith siad seilí ina éadan agus do ghabh siad de bhosaibh air
Agus do ghabhadar dream eile de shlataibh air ag rá, "Ársaigh dhúinn, a Chríosta, cé hé a bhuail thú " Agus do bhí Peadar ina shuí amuigh ins an halla, agus tháinig cailín áirithe chuige ag rá, "Do bhí tusa i gcuideacht Chríosta an Gailíleach " Ach do shéan seisean i bhfianaise a mhéid is bhí i láthair ag rá, "Ní thuigim créad adeir tú " Agus ar dul amach dhó ins an phóirse do chonaic cailín eile é agus adúirt sí leis an lucht a bhí i láthair, "Do bhí an fear seo i gcuideacht Íosa i Nazarat " Agus do shéan sé aríst maille le mionnú ag rá, "Níl aithne agam ar an duine sin " Agus tamall ina dhiaidh sin tháinig an dream a bhí ina seasamh i láthair agus dúirt siad le Peadar, "Go fírinneach is den mhuintir úd tusa, óir atá 61 do chaint féin do do bhrath " Ansin do thionscain sé bheith ag mallú agus ag mionnú nach raibh aithne aige ar an duine
Agus ar an mball do ghlaoigh an coileach, agus ansin do chuimhnigh Peadar ar briathra Íosa a dúirt leis, "Sula ngairfidh an coileach séanfaidh tú mé trí huaire," agus ar dul amach dhó do ghoil sé go géar
Agus ar theacht na maidine do chuaigh na hardshagairt agus sinsir an phobail go huile i gcomhairle in aghaidh Íosa ionas go gcuirfeadh siad chum báis é
Agus i ndiaidh a cheangal dhóibh thug siad leobh é agus thoirbhir siad do Pontius Pioláit an tuachtarán é
Ansin mar chonaic Iúdás do bhraith é gur tligeadh é, do ghabh aithreachas é agus do aisig sé na deich bpíosa fichead airgid do na hardshagartaibh agus do na sinsiribh ag rá, "Do pheacaigh mé ag brath na fola neamhchiontach " Ach adúirt siadsan, "Goidé sin dúinne
Féach féin dó sin " Agus ar tligean na bpíosaí airgid uaidh ins an teampall, d'imigh sé ar shiúl agus ar imeacht dhó do chroch sé é féin
Ach ar ghlacan an airgid do na hardshagairt, adúirt siad, "Ní cóir a gcur ins an 62 chiste for is luach fola iad " Agus ar déanamh comhairle dhóibhsean, do cheannaigh siad leo fearann do bhí aige fear a bhí ag déanamh soitheach criadh dochum strainséirí a iolcadh ann
Ar an ábhar sin gairthear don fearann úd Fearann na Fola go dtí an lá inniu
Ansin do rinneadh a chomhlíonadh an ní a dúirt an fáidh Irimia ag rá, "Do ghlac siad na deich bpíosaí fichead airgid, luach an té a measadh i measc clannaibh Iosraeil
Agus thug siad iad ar fearann an fear a bhí ag déanamh na soitheach créafóg mar a d'ordaigh an Tiarna domhsa " Agus do sheas Íosa i bhfianaise an uachtaráin agus d'fhiafraigh an t-uachtarán dhe ag rá, "An tusa an rí úd na nIúdaigh " Agus adúirt Íosa leis, "Adeir tusa sin " Agus an t-am do thlig na hardshagairt agus na sinsir é, níor fhreagair sé aon ní
Adeir Pioláit leis an t-am sin, "An é nach gcluin tú dhá liacht fianaise agus atá siad ag tabhairt i do aghaidh " Agus ní thug sé freagar ar aon fhocal dó ar modh gur ghabh iontas mór an t-uachtarán
Ach anois cheana ba ghnách leis an uachtarán príosúnach do ligean amach 63 lá an fhéasta chum an phobail, an té ab áil leobh
Agus do bhí acu an t-am sin príosúnach róchoireach darbh ainm Barabas
Ar an ábhar sin nuair a chruinnigh siadsan adúirt Pioláit leobh, "Cia is toil libh do ligean chugaibh, Barabas nó Íosa dá ngairthear Críosta " Óir do bhí fios aige gur tríd tnúth a thoirbhir siad suas é
Agus ar suí dhósan ina chathaoir bhreithiúnais do chuir a bhean teachtaireacht chuige ag rá, "Ná bíodh baint agat leis an bhfíréan úd óir is mór a d'fhulaing mise inniu i mbrionglóidigh ar a shon " Ach cheana do thug uachtaráin na sagart agus na sinsir fá ndear don bpobal Barabas dh'iarraidh agus Íosa do chur chum báis
Agus ar freagairt don uachtarán, adúirt sé leobh, "Cia den dís úd is mian libh do ligean chugaibh " Ach adúirt siadsan, "Barabas " Adúirt Pioláit leobh ar an ábhar sin, "Goidé a dhéanfas mé le Íosa dá ngairthear Críosta " Adúirt siadsan go huile leis, "Crochthar é " Agus adúirt an t-uachtrán, "Goidé an t-olc do rinne sé " Ach is móide a d'éigh siadsan ag rá, "Crochthar é " Agus ar fheiceáil do Phioláit nach raibh tairbhe dhó in aon ní ach gur mó an bhuairt a tháinig dhe, ar 64 ghlacan uisce dhó do nigh sé a lámha i bhfianaise an phobail ag rá, "Atáimse neamhchiontach ó fhuil an fhíréin seo
Féachaidh ibhse dhaoibh féin " Agus ar freagar don pobal go huile adúirt siad, "Bíodh a fhuil orainne agus ar ár gclainn " Do lig sé chucu an tan sin Barabas, agus ar sciúradh Íosa thug sé chum a chrochadh é
Ansin thug saighdiúirí an uachtaráin Íosa leobh den halla agus do chruinnigh an chuideachta saighdiúirí uile ina thimpeall
Agus do nochtaigh siad é agus do chuir siad brat dearg ina thimpeall agus do fhigh siad coróin spíne agus do chuir siad í fána cheann agus slat giolcaí ina lámh dheas agus do lig siad iad féin ar a nglúine ina fhianaise agus do rinne siad fonóid faoi ag rá, "Dia do bheatha, a Rí na nIúdaigh " Agus an tan do ghabhadar de sheilí air do ghlac siad an tslat giolcaí agus do bhuail siad ina cheann é
Agus an t-am do rinne siad fonóid faoi do bhain siad an róba dhe agus do chuir siad a chuid éadaigh féin ina thimpeall agus thug siad amach é 65 chum a chrochadh
Agus ar dul amach dhóibh fuair siad óglach ó Sirene darbh ainm Síomón agus do chuir siad dhe fhiachaibh air dhul leis dochum a chroich do iompar
Agus an t-am a tháinig siad go dtí an áit darbh ainm Golgotá (is ionann sin le rá agus Áit na gCloigne) thug siad fínéagar agus domlas trína chéile re n-ól dó, agus an t-am do bhlais sé é níorbh áil leis a ól
Agus i ndiaidh a chrochadh dhóibh do roinn siad a chuid éadaigh agus chuir crainn orthu ionas go ndéanfaí a chomhlíonadh an ní a dúirt an fáidh ag rá, "Do roinneadar mo éadaigh dhóibh féin agus do chuireadar crannchur ar mo chulaith " Agus ar suí dhóibh do choimheád siad é ansin agus do chuir siad a choir bháis scríofa os a chionn: 'Is é seo Íosa, Rí na nIúdaigh'
Do crochadh dís gadaidheanneadh maille leis an tan sin, fear ar a dheas agus fear ar a lámh chlí
Agus do bhí an mhuintir a bhí ag dul thairis dá bhlaisféimeáil ag croitheadh a gcinn agus ag rá, "Tusa 66 a leagfas an teampall agus a chuirfeas suas i dtrí lá é, fóir ort féin
Más tú Mac Dé tar anuas ón croich " Agus mar an gcéanna adúirt uachtaráin na sagart maille leis na scríobhaithe agus leis na sinsiribh ag fonóid faoi, "Do fóir sé ar dhaoine eile agus ní éidir leis é féin a shábháil
Más é Rí Iosrael é tigeadh sé anuas anois as an gcroich agus creidfimid é
Do bhí a dhóchas i nDia, fóireadh sé air anois más áil leis é, óir adúirt sé, 'Is mise Mac Dé' " Agus thug na gadaidheanneadh a crochadh mar aon leis an scannal céanna dhó
Agus do bhí dorchadas ar an talamh go huile ón seisiú huair go dtí an naoú huair
Agus timpeall an naoú huair d'éigh Íosa ann i nguth ard ag rá, "Eli, Eli, lama sabactani" - is é sin le rá, "Mo Dhia, Mo Dhia, créad fá ar thréig tú mé " Agus arna chluinstin sin adúirt cuid dá raibh ina seasamh i láthair 67 ansin, "Atá an fear seo ag gairm ar Éilias " Agus do rith fear dhíobh ar an mball agus ar ghlacan sponge agus arna líonadh de vinegar agus arna chur i dtimpeall slat giolcaí, thug sé deoch dhó le n-ól
Ach adúirt an chuid eile, "Lig dhó
Féachaimist an dtiocfaidh Éilias dá shaoradh " Agus ar éamhaint aríst do Íosa ann i nguth mór do chuaidh an t-anam as
Agus féach do réab brat roinnte an teampaill ina dhá chuid ó uachtar go híochtar agus do chrith an talamh agus do scoilt na carraigeacha, agus d'oscail na tuambaí agus d'éirigh mórán de chorpaibh na ndaoine naofa do bhí ina gcodladh
Agus ar dul amach as na tuambaí dhóibh i ndiaidh eisean aiséirí a dhéanamh do chuaigh siad isteach chun an chathair naofa agus d'fhoilsigh siad iad féin do mhórán
Ach ar fheiscint an talamh ar crith agus na nithibh a d'éirigh ann don captaen agus dá raibh ina chuideachta ag coimheád Íosa, do ghabh eagla mór iad ag rá, "Go fírinneach dob é seo Mac Dé " Agus do bhí ansin mórán 68 ban ag féachaint air i bhfad uaidh, noch do lean Íosa ón Galilee ag déanamh seirbhís dhó, ina raibh mar an gcéanna Máire Magdalene agus Máire máthair Iacóib, agus Iósaef agus máthair clainne Zeibidé
Ach an tan do bhí deireadh an lae ann tháinig duine saibhir ó Aramatáia darbh ainm Iósaef do bhí fós ina dheisceabal ag Íosa, agus do chuaigh sé chuig Pioláit agus d'iarr sé corp Íosa
Ansin dúirt Pioláit an corp a thabhairt dhó
Agus an tan do fuair Iósaef an corp do phill sé línéadach glan ina thimpeall agus do chuir sé ina thuama nua féin do thochail sé i gcarraig agus ar chur cloch mhór dhó ar dhoras an tuamba dó d'imigh sé ar shiúl
Agus do bhí Máire Magdalene agus an Máire eile ansin ina suí os coinne an tuamba
Agus an lá i ndiaidh a n-ullmhaithe do chruinníodar uachtaráin na sagart agus na Pharisees go Pioláid ag rá, "A thiarna, is cuimhneach linn an tan do bhí an mealltóir úd beo gur dhúirt sé 'Éireoidh mé tar éis trí lá
' Ar an ábhar sin tabhair 69 ordú coimheád do chur ar an tuamba go cionn an treas lá ar eagal go dtiocfadh a dheisceabail ins an oíche agus go ngoidfeadh siad é agus go n-abródh siad leis an bpobal, 'Do éirigh sé ó mharbh', agus beidh an seachrán déanach níos measa ná an chéad seachrán " Adúirt Píoláit leobh, "Atá garda agaibhse
Imígí, déanaidh mar is fiosach dhaoibh féin é " Agus ar imeacht dhóibhsean do dhaingníodar an tuamba ag cur séala ar an gcloich maille le garda
70 On Hell Mortuus est autem dives et sepultus est in inferno
Do fuair an duine saibhir bás agus hiolcadh é in ifreann (Luke 16:22)
Nach mór uafásach an taispeánadh seo a bheir an soiscéal dhúinn ar dhuine a bhí le linn a bheatha ar an tsaol seo lán ollmhaithis agus saibhris, faoi mheas agus mórchéim ag n-a chomharsain agus a lucht eolais, ar modh go dtug siad gach uile shórt comóradh agus onóir dhona thórramh tar éis a bháis le tóirsí lasta, cóistí cumtha agus ceoltaí molta
Ach is é a deir an soiscéal linn go bhfuair sé bás agus gur hiolcadh a anam thíos in ifreann
Ó a Chríostaidheanna, nach gcreathnaíonn sibh go léir ag smaoineamh ar an imirce mhífhortúnach do rinne an fear saibhir úd ón tsaol chum na síoraíocht
Má tá, creathnaígí ins an am céanna fá mur n-anamaibh bocht féin
Agus go háirid ibhse lucht an tsaibhris bhréagaí a bheir réim do antoil mur gcoirp agus mur gcraois, féachaidh le uafás agus le critheagla ar an staid dhamanta ina bhfuil an fear úd nach ndearna riamh leathoiread peacaí libhse
Fuair sé bás agus in ifreann síoraí a hiolcadh é
Mortuus est etc
71 Seo go díreach críoch gach pléisiúir salach, críoch gach lúcháir pheacach
Tar éis spóirt amaideach ní fheicthear ach deora tursa
Tar éis ceoltaí gáirsiúla agus glórthaí madrúil ní cluintear ach osnaí brónach agus mairgniú truánta
In éis compáin pheacaí agus féastaí soilseacha, thig piantaí dochuimsithe, díoscarnach fiacla agus cuideacht deamhan
Is trua tursach an t-athrach seo
Má tá, is ó fhíorcheart Dé a thig sé
Míle uair a fuair sibh rabhadh gur mar seo a roinnfeas Dia leis an bpeacach i ndiaidh a bháis
Ach faraor níor éist sibh agus níor chuir beann ar gach comhairle dá bhfuair sibh ach oiread le na Sodomites a bhí go laethúil ag fáil warning ó Lot go scriosfadh Dia an baile mura scoiridh siad ó na peacaí mínádúrtha ina raibh siad coireach
Níor chuir siad aird nó beann ar comhairle nó teagas dá bhfuair siad nó gur chruthaigh an tAthair Síoraí féin an fhírinne le cur tinidh agus brimstone anuas as na flaithis orthu
Ó nach follasach a tchíonn sibh leis seo go ndallann an peacadh tuigse agus céadfaí an duine, ar modh nach bhfeic sé na cneácha marfacha a bhíos ar a anam nó go n-imíonn sé le linn a bháis ó dhomhan dhorchadas a choinsiasa féin go dorchadas síoraí follasach ifrinn
Ó mo thrua an peacach nach gcorraíonn a chroí le aithrí ag cluinstin 72 na mífhortúin síoraí úd atá ag brath ar a anam
"B'fhearr liom," a deir Naomh Chrysostom, "go dtiocfadh anam damanta anuas as ifreann le teagas a thabhairt dhaoibh in mo áitse chum go líonfadh mur gcroí le eagla ag dearcaint ar na slabhraí atá dá gceangalt, na grideallacha dá rósadh, na teanchra dá stróiceadh, na tinte dá loscadh " Má tá, níl míorúilt den tsórt seo riachtanasach for tá briathra Chríosta ár Slánaitheoir critheaglach go leor le croí gach duine a chorradh agus a thiontú a smaoineoidh orthu
"Ite maledicti etc bígí ar siúl uaim, a chlann na mallacht, go tinidh shíoraí ifrinn, tinidh atá dhá fadú ag Dia fá chomhair na bpeacaigh " Is ar phiantaí ifrinn is mian liom trácht libh inniu tar éis mo chomhrá a roinn i ndá pháirt
Ar tús do-bhéarfaidh mé solas beag dhaoibh ar thine ifrinn, agus ina dhiaidh sin ar síoraíocht na bpiantaí
Guífidh mé an Spiorad Naomh ar tús grása a thabhairt do gach aon anseo i láthair inniu, tar éis eagla an Tiarna a thabhairt dhúinn ag míniú piantaí ifrinn, go dtabharfadh sé fós dhúinn grása an charántais a shlánaíos an t-anam, ní atá mé a iarraidh go humhal ar Íosa Críosta tríd idirghuí na Maighdine Muire ag rá an Ave Maria
73 Tá mur le dearcaint ar thine ifrinn ar dhá mhodh mhóruafásacha: ar tús de réir a nádúra féin agus mar sin tá sí critheaglach ag cine daonna go léir, an dara modh méid go bhfuil sí míorúilteach idir dhá lámh Dé agus mar seo tá sí dochuimsithe ag tuigse daonna
Má smaoiníonn mur uirthi inti féin, deir Íosa Críost linn gur tinidh fhírinneach síoraí í
"Ite maledicti etc - bígí ar siúl uaim, a chlann na mallacht, go tinidh shíoraí ifrinn " Seo sentence an ardbhreithimh Críost ann i mbriathra follasacha, agus tá ceart Dé dhá ordú go bhfulaingeoidh an peacach tinidh chraosach ifrinn ar son tinidh na feirge agus na drúise do las sé lena thoildheoin féin ina cholainn
Féachaidh, a Chríostaithe, le uafás ar na créatúir mhífhortúnacha úd atá inniu dá loisceadh agus dá ndó in ifreann
Ní bhfuil cos nó lámh, ceann nó cliabh, alt nó cnámh ina gcolainn nach bhfuil le thine
Tá smior a gcoirp ag leá, tá fuil a gcuisleanna ar lasadh ar modh go bhfuil an duine damanta mar gríosóg pitch nó tarra
Ó a Dhia, nach mór do fhearg, nach uafásach do fhíorcheart
Fiafraím díbhse mar a d'fhiafraigh Soon de na fáithe anallód de Íosa Críost, "Cé hé i mur measc dá dtig leis neart na tineadh úd a fhulaingt
- Quis ex vobis habitare poterit in igne devorante " An iompróidh an fear úd a thug ariamh réim dó féin le gach pléisiúr 74 agus gach cuideacht, le rogha agus togha gach bia agus dí
Goidé mar a fhulaingeoidh sé tinte síoraí ifrinn
Nó an bhean úd eile a deir nach dtig léi troscadh na heaglaise a dhéanamh nó ordú a hathair faoistine a chomhlíonadh, nó seanmóir an Domhnaigh a chuinstin nó aifreann a éisteacht gan a bheith mífhoighdeach míshásta
É seo nár chosc ariamh go sea a shúile ó fhéachaint mhailíseach, a chroí ó smaointe drúisiúla nó a lámha ó ghlacaireacht thruaillí, goidé mar a iompróidh sé cuideacht na ndeamhan
An bhfulaingeoidh na céadfaí úd a shásaigh tú gach lá ó rugadh thú le craos agus madrúlacht cuideacht na ndiabhal i dtinidh ifrinn, tinidh atá ní hé amháin fírinneach inti féin ach fós míorúilteach idir dhá lámh Dé de bhrí go bhfuil sí ag lasadh agus ag dó na n-anamnacha damanta gan chríoch gan chaitheamh
Tá tinidh nádúrtha an tsaoil seo le compord agus lasadh a thabhairt dhon duine
Tá tinidh ifrinn le sciúirse, crá agus greadadh a thabhairt dhon bpeacach gan chríoch gan deireadh
"Cruinnigh leat na peacaigh," a déarfas an tAthair Síoraí leis an diabhal, "mar a bhfuil lucht na stráice agus na sainte, lucht na drúise agus na mionnaí móra, lucht gadaíochta agus bréaga, lucht druncaireachta agus blaisféime
Déan dhíobhtha aon ghríosóg amháin tineadh le go dtabharfaidh mé ligean do mo fhearg dá loisceadh 75 go síoraí," - sagittas meas in eos complebo (Deut 22)
Ó a lucht an tsaibhris bhréagaigh, goidé a éireos daoibh
An rud céanna a d'éirigh do Izeibil
Bhí sí mar ibhse spéisiúil i maoin agus in éadáil, i gcuideacht agus i bpléisiúr, agus cé nach measann sibh gur pheacadh marfach seo, cinnte damnadh í go síoraí in ifreann
Ar an modh gcéanna a roinnfeas Dia le gach duine a gheibh bás ins an bpeacadh - "ite maledicti in ignem aeternum " Dearcaimist anois ar shíoraíocht na bpiantaí úd ifrinn, ní dár gheall mé trácht air ins an dara pointe
Goidé a thuigthear leis an tsíoraíocht mhóruafásach úd ar a dtráchtann mur
Ní bhfuil againn le rá leis ach gur poll domhain é gan eagán, gur spás é gan deireadh, gur cúrsa é gan chríoch, gur fad bliantaí agus laethaibh nach féidir a áireamh de bhrí go bhfuil Cáin míortúnach atá anois os cionn 5000 bliain in ifreann chomh fada ó dheireadh a phiantaí leis an té a chuaigh ann inné nó aréir
Tar éis gach baile agus gach caisleán do chonaic tú riamh ag titim síos ina ndusta, tar éis an duine déanach dhe do ghéagáin a thiocfas chun an tsaoil bheith rotting ins an 76 uaigh, tar éis an saol go léir dhul thart agus a bheith caite, ní ghearrthar do phiantaí ann aon mhóimint amháin más duine thú (nár lige Dia sin) a rachas go hifreann
Ó a Chríostaithe, nach bhfeic sibh leis seo míorúilt na síoraíochta agus mórfhearg Dé in aghaidh na bpeacaigh
Creideann sibh seo agus cinnte ní bhfuil sibh ag leasú mur mbeatha for tá bréaga agus cúlchaint in mur dteangtha, éigeart agus claon in mur ndéileáil, mailís in mur gcroí agus drúis in mur gcolainn, amhail agus nach bhfuil peannaiste ar bith le fáil agaibh ó lámh Dé ar son a dhlí bheannaithe a bhriseadh
Cuimhneoidh an t-anam damanta ar gach meán sábhála a thug an tAthair Síoraí dhi tráth a bhí sí i gcolainn daonna ar an tsaol seo
Cuimhneoidh ar an mbaisteadh a chuir na míle milliún anam go flaithis Dé, ach faraor atá ag méadú pianach agus mar dhamnú síoraí uirthi féin
Smaoineoidh ar an aithrí a d'oscail geataí na trócaire do mhórán, agus sacraimint chorp Chríost a thug seilbh dhóibh go brách ar ríocht neimhe
In éineacht le gach meán grastúil dhíobh seo dhoirt Críost ár Slánaitheoir a chuid fola ar crann na croiche le mo shábháil 77 ó dhamnú síoraí
Ach mo thrua, lig mé an t-am thart
Níor oscail mé mo chroí do ghrása pháis mo shlánaitheora
Níor ghlac mé na sacraimint leis an ullmhú riachtanach
Agus ar an ábhar sin in áit cróinn na glóire bheith inniu ar mo cheann, tá tinte craosacha ifrinn do mo loscadh
Cuimhneoidh an ógmhnaoi agus an t-ógfhear úd atá anois dhá ndó ar son pheacadh na drúise ar an aimsir chráifeach gheanmnaí do chaith siad i dtoigh an n-athara nuair a bhí glóir shíoraí le fáil acu dá bhfaigheadh bás
Ach goidé an dólás a bheas ar an athair agus ar an máthair a thóg a gclann go measúil fiúntach mar a shíleadar tráth a chasfas orthu thíos in ifreann ar son bróid, aontís agus easbhaidh crábhaidh
"Ó a mhic mífhortúnaigh," a déarfas an t-athair, "nár ghlac mo chomhairle"
"Ó a athair mhallaithe," a déarfas an mac, "nach é do shampal féin a lean mé agus a d'fhág inniu in éineacht leat mé i ndaorphiantaí ifrinn"
"An é nach raibh trócaire le fáil agam ó Íosa Críost " a déarfas an duine damanta leis féin
"Nár thionscail Dia sacraimint na haithrí agus faoistin ghlan le pardún a thabhairt don bpeacach agus geataí na glóire a oscailt dhon anam ag uair a bháis
Is fíor go 78 ndearna, ach faraor níor éist mé le Dia nó leis an eaglais le linn mo bheatha nó mo shláinte
Agus cé go dtáinig sagart chugam ar an uair úd cinnte bhí mo chroí gan dólás agus mo theangaidh gan urlabhra, ar modh in áit pardún dh'fháil ó Íosa Críost tráth a fuair mé aspalóid ar talamh, is é a tligeadh mé chum báis síoraí ins na flaithis " Ó a aimsir fhortúnaigh, ní thig tú ais go brách
Ó a laethaibh na ngrása agus na trócaire, d'imigh sibh thart
Ó dá bhfaighinn ach aon bhliain amháin ar an tsaol, níl aithrí dá mhéad nach ndéanfainn
Éistidh anois le ifreann féin ag tabhairt comhairle oraibh, "Dedit abyssus vocem suam " Labhrann ifreann le trí shórt daoine, mar a bhfuil, na fíréin, lucht na haithrí agus an neamhaithríoch nó an bunadh a ghní fadchónaí ins an bpeacadh
Deir ifreann le na fíréin, "Bígí seasmhach ins na grása
Seachainidh an peacadh nó tligfear sibh go tinidh shíoraí ifrinn
Abairidh go minic 'Sábháil sinn, a Thiarna - custodi animam etc - sábháil m'anam, a shlánaitheoir, a cheannaigh tú go daor
' " Deir ifreann le lucht na haithrí, "Tabhraigí míle buíochas dhon Athair Síoraí a tharraing sibh ina thrócaire agus lena mhórghrása as duibheagán an oilc agus log na mallacht a thuill sibh le mur bpeacaí, chum beatha na suáilce agus sláinte mur n-anama
Abraigí in éineacht leis an fáidh ríúil, 'Ó a Thiarna, ná hagair fíorcheart ar m'anam 79 bocht féin, nó ar anam Críostaí ar bith a tharraing mé chum peacaidh le mo scannal nó le mo dhrochshampal, agus ná lig dhóibh tinidh shíoraí ifrinn a fheiscint nó a fhulaingt go brách
' " Deir ifreann fá dheoidh leis an neamhaithríoch, "Foscail do shúile in am
Ná codail níos faide ins na peacaí
Nach bhfeic tú le súile do chreidimh do namhaid thart i do thimpeall agus ifreann béalfoscailte fá do chomhair
Nach sin na coirí ar fiuchadh, na grideallacha dhá ndeargadh, na claímhte dá líomhadh le lámha na spioradaibh mallaithe chun do ghearradh agus do phianadh le saol na saol " Dar ndóigh nach bhfuil peacach ar bith anseo i láthair a chodlódh aon oíche amháin ina leithéid seo de chontúirt
Níl aon i mur measc nach seachnódh gach aird mac tíre ná leon feargach
Ó maise, duine ar bith a luíos ar leaba ann i bpeacadh marfach nach gcuireann a chorp agus a anam i mbéal leon craosach ifrinn
Ó cá rachaidh mé nó cá bhfaighidh mé dídeán ón namhaid mharfach seo atá ag brath ar m'anam
Tá, a chairde, go cneácha ár Slánaitheora Íosa Críost
Táid cinnte foscailte réidh le foscadh agus dídeán a thabhairt dhon bpeacach a iarras trócaire ar mac na trócaire agus a dhéanas an aithrí, a shileas a dheoir le fuath ar an bpeacadh mar 80 ghrá ar Dhia
Seo sínte ar crann na croiche an Dia grástúil trócaireach, an ceannfort láidir úd a choscraíos gach namhaid, a dhíbríos gach cathú, a neartaíos gach duine a chuireas muinín láidir ann
Ó cé hé nach ndéarfadh leis ar an uair seo, "A Íosa, a Mhic Dháiví, déan trócaire orm
Fógraím cogadh uaidh seo suas ar gach claon atá in mo cholainn, ar gach cathú atá ag an áibhirseoir, ar cuideacht agus mealltóireacht an tsaoil a tharraing mé riamh chum do dhlí a bhriseadh
Geallaim dhuit, a Shlánaitheoir m'anama gan ní ar bith a dhéanamh le smaoineamh, briathra, gníomh nó le faillí a chuireas fearg ort, ionas go mb'fhéidir liom sásamh a thabhairt in mo pheacaí ar an tsaol seo agus glóir shíoraí na bhflaitheas dh'fháil ag uair mo bháis" - ní atá mé a iarraidh dhaoibhse agus dhomh féin, in ainm an Athar agus an Mhic agus an Spioraid Naoimh
Áiméan
81 Penticost Sunday Repleti sunt omnes spiritu sancto Líonadh iad go léir leis an Spiorad Naomh (Acts 2)
Is cothrom an lá seo a thuirling an Spiorad Naomh ar na haspail de réir briathra Íosa Críost i Leabhar na Acts
Do chuala siad gaoth mhór agus stoirm dhochrach ag teacht as na flaithis ar modh gur líon an toigh go hiomlán le uafás
Goidé is ciall don stoirm ghaoithe seo a bhí ábalta ar crainn a rútáil as an talamh, sléibhte a thiontú agus carraigeacha a scoilteadh
Nach sílfeadh duine gur sciúirse ó Dhia a bhí ag triall chucu
Má tá, ní mar sin a bhí
Ní raibh díobháil ar bith le theacht ón stoirm seo, agus ar an ábhar sin ní raibh eagla ar na haspail de bhrí go raibh fios acu gurb é Dia a bhí ag tuirlingt as na flaithis le preasantaí daora, le mórthíolacthaí a ghrása
Agus ar an ábhar sin, níor ghuigh siad air druidim uabhtha mar a ghuigh na cinnGhiúdaigh ins an tseanreacht tráth a bhí siad ag fáilt na dlí ón Athair Síoraí ar Sliabh Sinai
Bhí na haspail lán dheimhin go bhfaigheadh siad ciúnas na ngrása i ndiaidh stoirm na gaoithe seo agus dá dhroim sin ghuigh siad go dúthrachtach ó chroí an spiorad 82 beannaithe tuirlingt orthu agus cónaí a dhéanamh ina measc
Seo an difear a ghní Naomh Auguistín idir cincís na gcinnGhiúdaigh agus cincís na gCríostaidheannadh: go raibh Dia lán díoltais in aghaidh na gcinnGhiúdaigh, armáilte le toirneach tineadh agus lastracha le chum peannaiste a thabhairt dhóibh ar son an tréas is lú a dhéanfadh siad in aghaidh a dhlí bheannaithe, agus go raibh sé ina Dhia carántach trócaireach ag na peacaigh a chreidfeadh agus a d'umhlódh dhó agus ina charaid ag na poibleacánaigh a thiontódh air
Is ar an lá seo go speisialta a rinne an Tiarna dlí an charántais a phriontáil i gcroíthe na gCríostaidheannadh amhail agus mar a rinne sé an dlí crua critheaglach a stampáil ar dhá chlár chloiche do na cinnGhiúdaigh anallód
Do rinne sé na míorúilte seo go díreach caoga lá tar éis Íosa Críost, uan Dé a thógas peacaí an domhain, bás scannalach na croiche a fhulaingt, amhail agus mar a fuair na Israelites an dlí caoga lá tar éis iad uan na Cásca a chaitheamh
Seo an lá dár chuir teampall Chríost an briseadh ar sionagóg na gcinnGhiúdaigh
Is deimhin go raibh eolas ag na cinnGhiúdaigh ar an Dia fíor agus go raibh siad comhchruinn in aon chreideamh
Má tá, bhí siad mar chorp gan anam gan spiorad ag déanamh seirbhís do Dhia mar gheall ar 83 spré agus maoin neamhbhuan saolta amháin
Seo an lá, a deirim, dár chuir an Spiorad Naomh teampall fírinneach beobhuan ina shuí le onóir a thabhairt do Íosa Críost, teampall nach féidir dhul ar seachrán go brách de bhrí go bhfuil spiorad Dé féin dá neartú agus dá treorú i dtús agus i ndeireadh gach gnímh
Is é mórmhíorúilte an spioraid bheannaithe seo a thuirling cothrom an lá inniu ar na haspail is mian liom a mhíniú dhaoibh
Guímist ar tús an tAthair Síoraí go roinnfidh sé linn tríd a mhórthrócaire páirt de na grása a fuair Naomh Peadar tráth a thiontaigh sé trí mhíle pearsa a ghlac baisteadh aon lá amháin, tíolacthaí atá má a iarraidh le umhlaíocht ón Spiorad Naomh tríd idirghuí na Maighdean Muire ag rá "Ave Maria " Ná bíodh náire orainn claontacht agus laige na n-aspal a fhoilsiú inniu de bhrí go dtaispeán siad bua na ngrása agus mórchumhachta na humhlaíocht, rúta gach uile shuáilce
Dearcaimist anois ar an fhírinne gan scáth gan folach
Do bhí siad fírinneach ar son go raibh siad claon agus tórtha do na huile shórt peacaí
Do bhí siad lagchroíoch in gach uile chás agus go speisialta critheaglach roimh dhaoine mar a chruthaigh siad go mífhortúnach ag páis ár Slánaitheoir, gur thréig siad é go léir tar éis gach gealladh a thug 84 sé dhóibh go bhfeicfidh siad é ag déanamh na haiséirí
Ann i bhfocal is féidir linn a rá nach raibh aithne acu ar Íosa Críost, ní raibh aithne acu ar an tsaol a bhí siad lena theagas agus a shoilsiú, modicum lumen in vobis est, agus fós ní raibh aithne acu orthu féin nó go dtáinig an Spiorad Naomh ag comhlíonadh gach gealladh a thug Íosa Críost dhóibh - docebit vos omnem veritatem
Is deimhin nach raibh eolas ag na haspail ar Íosa Críost a chuir an tAthair Síoraí chucu le bheith ina stiúir ina riail agus ina Shlánaitheoir acu
Bhí sé mar mystery dothuigse, mar leabhar druidte nó gur thuirling an Spiorad Naomh agus gur thit an smúid a bhí ar a súile, mar a tharla dho Naomh Pól, nó gur dhealraigh sé a gcéadfaí le solas na ngrása
Is fíor gur admhaigh Naomh Peadar in éineacht le na haspail go léir diagacht Íosa Críost an uair a dúirt sé, "Tu es Christus filius Dei vivi, is tú Críost aonmhac Dé bithbheo " Má tá is deimhin le rá nach raibh eolas ceart aige air tráth a shéan sé é trí huaire i dtoigh Cháiafas ag rá, "Non novi, ní raibh aithne agam air ariamh " Thug ár Slánaitheoir aithis do Naomh Philip agus do na haspail eile a bhí ina chuideacht an oíche roimh a pháis ag rá leobh, "Féachaidh chomh fada is atá mé i mur measc," ar sé, "agus níor aithin sibh mé - tanto tempore vobiscum 85 sum et non cognovistis me
Do labhair mé le daoine eile i parables agus i mbriathra folaite
Má tá, labhair mé libhse i mbriathra foilseanta mar dhaoine muinteartha
Scaoil mé agus nochtaigh mé dhaoibhse gach ní a bhaineas le ríochta na bhflaitheas " Ní raibh gach teagas a thug ár Slánaitheoir dhóibh ná míorúilte dá ndearna sé nó cruthú dá dtug sé ar a dhiagacht ábalta ar a an smúid a bhí ar a súile a thógáil
Ní iontach, iad seo a bhí le taobh na gréine soilsí agus a bhí cinnte i ndorchadas, spiritus nondum erat datus - ní bhfuair siad an Spiorad Naomh go fóill
Is ar an lá seo a comhlíonadh gach gealladh a fuair siad ó Íosa Críost
Is ar an lá seo a fuair siad eolas air, "In illo die cognoscetis quia ego sum " Is ar an lá seo a thuirling Dia orthu le na huile eolas - Deus scientiarum
Seo an spiorad a chuartaíos doimhneacht Dé féin, mar adeir Naomh Pól, "Scrutatur etiam profunda Dei " Foilsíonn an spiorad seo dhóibh intinn Dé a bhí folaite, ní hé amháin ó dhaoine ach fós ó ardaingle na bhflaitheas ón tsíoraíocht anall, ar modh go raibh siad mar thóirsí lasta ag soilsiú agus ag teagas ceithre hairdibh an domhain
Ó a mhórmhíorúilte
Ar son gur ón Spiorad Naomh a fuair na haspail gach ardeolas a bhí acu agus gach teagas a thug siad dhúinn le haghaidh ár slánaithe, cinnte is féidir liom an ní céanna a rá le mórán agaibhse a dúirt Naomh Pól 86 le cuid dá dheisceabail nach bhfuil aithne agaibh ar Íosa Críost, nach n-admhaíonn sibh a spiorad, de bhrí gur dhall sibh mur dtuigse le antoil na colainne, go bhfuil mur gcroíthe dlúthcheangailte le na peacaí, mur n-anam báite le spéis i maoin shaolta - mundus non cognovit
In aimhdheoin gach oidis, eolais agus teagais a fuair sibh ar Dhia agus ar a dhlí bheannaithe tá sibh cinnte in ainbhios marfach i mur gcodladh ar bhruach ifrinn
Goidé an maith dhaoibh fios bheith agaibh go bhfuair sinn spiorad Íosa Chríost le bheith ina riail ag ár ngníomhartha agus nach féidir linn ní ar bith a dhéanamh gan a chuidiú, nuair nach n-iarrann sibh a ghrása, nuair a dhíbríonn sibh é as mur n-anam le na lochta, ag tabhairt lóistín don diabhal ina áit
Is é seo a bheir ar spiorad Dé gan cónaí a dhéanamh agaibh
Is é seo a fhágas ibh i ndorchadas agus i seachrán síoraí
Is é seo a bheireas air a rá libh fá dheoidh, "Ní bhfuil eolas agam oraibh nescio vos
Ní hé amháin," a deir sé, "nach bhfuil eolas agam oraibh ach fós mar pheannaiste ar son mur mícharántais agus mur bpeacaí mailíseacha
Bheirim breithiúnas marfach oraibh
Bígí ar siúl uaim, a chlann na mallacht, go tine shíoraí ifrinn - recedite a me maledicti etc " Breithiúnas é seo a bhéarfar ní hé amháin in aghaidh na bpeacaigh foilseanta scannalacha, mar a bhfuil 87 lucht druncaireacht, gadaíocht, striapachais agus mionnaí móra, ach fós in aghaidh gach aon eile atá b'fhéidir i meas cráifeachta agus i gcéim mhór i láthair daoine, má tá, dá bhfuil a gcroí báite le gean ar leannán áirite peacaidh, dá bhfuil athair nimhe príobháideach ag fáilt bua ar grása an Spioraid Naoimh ins an anam
Cé hé nach líonfadh le eagla agus uafás ag smaoineamh goidé éireos dona anam féin
Nuair atá na sagairt a bhíos ag teagas an tsoiscéil, ag scaoileadh na bpeacaigh, ag déanamh íobairt gach lá don tSlánaitheoir, atá le mórán bliantaí i meas rialtachta agus crábhaidh i láthair na gCríostaidheanna atá faoina stiúir
Má thiteann siad le stráic nó bród, le saint nó craos nó ainmhian ar bith eile ann i bpeacadh marfach, tréigeann spiorad Dé iad
Bíonn siad i gcosúlacht le maighdeana amaideacha an tsoiscéil nár chuir ola ina lampaí
Bíonn siad gan toradh gan tairbhe i láthair Dé agus faraor ina sclábhaidheanna ag a n-aintoil féin ar an tsaol seo agus ag an áibhirseoir ar an tsaol eile - recedite a me maledicti
Oibrígí mar sin, a chairde, le gach mífhortún síoraí a sheachnadh
Fógraidh cogadh uaidh seo suas in aghaidh gach namhaid atá ag mur n-anamaibh
Scriosaigí gach ainmhian atá i mur gcroí
Ná tugaidh lóistín do smaoineamh ar bith in mur n-intinn 88 atá in aghaidh fírinne spiorad na ngrása
Níl againn ach seo dh'iarraidh le umhlaíocht agus le dóchas ón Athair Síoraí go dtaibheoidh sé dhúinn an Spiorad Naomh tuirlingt orainn inniu lenár soilsiú go ríocht na glóire, lenár neartú ina ghrása i ngleann na ndeor seo ionas go mb'fhéidir linn tríd mhórthrócaire an Tríonóid Rónaofa a ghrádhadh ar an tsaol seo agus a mholadh in éineacht le na haspail le saol na saol - grása atá mé a iarraidh dhaoibhse agus dhomh féin
Áiméan
89 On the seven mortal sins in general Le go mb'fhéidir linn na peacaí seo a sheachnadh agus a ndíbirt as nár gcroíthe, is cóir dhúinn dearcaint ar an mailís in aghaidh Dé agus ar an olc a ghní siad dhúinne
Agus má scriosann tú na seacht gcinn seo is féidir leat dóchas bheith agat tríd chuidiú Íosa Críost go ndíbreoidh tú gach olc eile a bhíos ag brath ar d'anam
Is le ruaigeadh na seacht ndiabhal seo as corp Máire Magdalene a díbríodh na míle spiorad mallaithe a bhí in éineacht leobh
Is iad seo na seacht namhaid a bhí ag pobal Iosrael lena gcoscairt sula bhfuair siad seilbh ar Thalamh na Geallúin
Is iad seo na seacht ndiabhal a chaithfeas sinne a smachtú sula bhfaighidh mur seilbh ar ríocht na bhflaitheas
Gairthear peacaí marfacha dhíobhtha de bhrí go dtabhrann bás síoraí don anam ag briseadh aitheanta Dé nó na hEaglaise, agus cé go n-athródh laghad mhatter nó laige na tuigse an peacadh marfach chum peacadh solathach, tá sé cinnte deimhin gur cóir sin féin a sheachnadh de bhrí go n-ullmhaíonn an duine chum titim go marfach agus chum damnú síoraí
Níl aithne de dhlí Dé nó na hEaglaise dá mbriseann tú nach bhfásann as aon de na seacht bpeacaí marfacha seo mar brainse ó rúta nó mar sruthán uisce as tobar
Nuair a bhristhear an 90 seachtú agus an deichniú haithne de aitheanta Dé, is le peacadh na sainte a ghníthear é
Nuair a bhristhear an séú agus an naoú aithne is é peacadh na drúise is ócáid dhó
Má peacaíthear in aghaidh an chéad nó an tríú aithne is le peacadh na leisc a bhristear iad
Is le fearg, tnúth, craos nó saint a pheacaíthear in aghaidh an chúigiú agus an ochtú aithne
Agus níl peacadh dá ghní mur in aghaidh aitheanta na hEaglaise nach tríd falsacht nó craos a chríochnófar iad
Má tá, ar son na stráic, ní hé amháin go bhfuil ina rúta ag na huile pheacadh a ghní mur le gníomh nó le faillí ach fós tá sí mar mháthair ag beathú na sé choileán mhallaithe eile, is é sin na sé ceannpheacaí marfacha atá mar thógáil chum nár n-anam a stróiceadh chomh luath is a thig neart inár gcolainn
Mar sin más mian libh seilbh dh'fháil ar ríocht na glóire i ndiaidh mur mbáis, is éigean dhaoibh cogadh a dhéanamh agus bua dh'fháil ar na seacht namhaid seo a bhíos do mur ngluaiseadh chun dlí Dé a bhriseadh gach lá
Agus níl duine ar bith dhá rialtacht beatha, dhá chráifeacht gníomhartha nó dhá Chríostaíocht intinne nár chóir eagla agus uafás bheith ina chroí roimh na seacht ndiabhal seo, de bhrí go bhfuil mur dá n-iompar agus dá mbeathú ó bhroinn nár máthara, agus 91 cinnte go bhfuil siad mar namhaid fealltach ag iarraidh bás síoraí a thabhairt donár n-anamaibh
Féachfaidh mur ar tús goidé an t-ábhar dar chóir an bród a sheachnadh
Tá an peacadh seo míthaitneamhach ag Dia agus ár Slánaitheoir Íosa Críosta, for tá sé follasach gur mhallaigh sé an Fairisíneach stráiciúil, "Deus superbis resistit etc," mar a deir an t-aspal, "tá Dia in aghaidh lucht na stráice agus bheir sé grása do lucht na humhlaíocht " Deir Dáiví an Rí gurb é seo an peacadh is mó ar bith agus deir Naomh Auguistín gurb é an stráic údar gach uile pheacadh
Seo an peacadh a dhíbir na haingil as na flaithis agus a rinne diabhail dhíobhtha in ifreann
Seo an peacadh inar thit Ádhamh le gur tharraing sé é féin agus sinne chum gach mífhortúin ina bhfuil mur tórtha, mar a bhfuil tinneas, bás agus antoil chlaontacht na colla chum peacaidh ar modh go ndeir béal Dé féin nach bhfuil ní ar bith ar an tsaol ach antoil na súile, antoil na colainne agus bród na beatha
Dearbhaím dhaoibh ó bhriathra ár Slánaitheora Íosa Críost go scriosann an peacadh seo toradh na ndea-ghníomhartha má ghníthear iad le meas nó onóir dh'fháil i láthair daoine agus cibé neach a ardós é féin ísleoidh Dia é faoi sclábhaíocht an diabhail
Mar a deir an 92 scrioptúr, "Tá lochta na ndaoine rómhór ar an talamh, agus tá smaointe a gcroí go hiomlán tiontaithe ar an olc gach uile am"
"Tráth a fuair siad eolas ar Dhia," a deir Naomh Pól, "ní dtug siad onóir dhó mar Dhia nó buíochas, ach d'éirigh siad stráiciúil ina n-intinn féin agus dalladh a gcroí go huile " Tá lucht na stráice mar amadáin ag déanamh oilc tríd spórt
Bíonn lúcháir orthu nuair a ghní siad peacadh agus na gníomhartha is measa ar bith
Nuair a thig an drochdhuine go doimhneacht na bpeacaí, ní bhíonn mothú ina gcroí
Má tá, leanfaidh tarcaisne agus sciúirse Dé an fear seo
"An té a bheir dímeas don té a bheir comhairle in aghaidh an oilc, scriosfar é gan mhoill agus ní bhíonn sláinte aige ar an talamh," a deir Solamh
Le go mb'fhéidir linn na hoilc seo a sheachnadh agus bua dh'fháil ar na líontaí atá bród agus antoil na colla a chur ina shuí le haghaidh ár n-anam a ghabháil, tá dhá shórt airm riachtanasach chum sinn féin a chosaint: mar atá, smaoineamh go minic ar theagas Íosa Críost agus ar a shampal le gur umhlaigh sé é féin ó bheith ina Dhia maiseach glórmhar ina shuí ar deaslámh an Athar Síoraí chum bheith ina dhuine 93 bocht ar talamh ag fuilingt tarcaisne, drochmheas, tart agus ocras, fuacht agus teas, sciúirsí, tairní, crois agus an bás
Smaoinígí go minic ar na mórpheannaistí a thug an tAthair Síoraí do lucht na stráice ins an tseanreacht, mar a bhí Lucifer, Pharaoh, Nabúchadnazar, Aman agus gach aon eile a lean a sampal
Smaoinígí aríst nach bhfuil maith ar bith dá ndéan sibh nó grása nó tíolacthaí dá bhfuair sibh nach ó Dhia a tháinig agus go dtabharfaidh sé chun chuntais géir sibh
Má dearcann sibh ar mur gcolainn, ní fheic sibh ach lump créafóg, sac salach líonta de aoileach a bheas ann i ngaraimsir ina bhia péiste agus crumhóg
Má dearcann sinn ar an anam, tchíonn mur go raibh sé go rómhinic ina sclábhaí ag an diabhal le peacadh marfach, agus faraor go mb'fhéidir go bhfuil ar an am seo i láthair ag mórán, agus nach bhfuil fios againn nach mbeidh go síoraí in éineacht le spioraid damanta
Dar ndóigh, a Chríostaidheannadh, nach measann sibh gur ní fuinneamhach bheith ina namhaid ag Dia agus caradas na bhflaitheas a chaill, cosúlacht Dé a scrios mar atá an t-anam, rúta na beatha a ghearradh mar atá na grása
Dar ndóigh nach 94 measann sibh go bhfuil sé ceadmhach tréas agus feall a dhéanamh ar mur gCruthaitheoir agus páirt a ghlacan lena namhaid an diabhal
Ó a Dhia na bhflaitheas
Goidé chomh mínádúrtha mailíseach, goidé chomh fealltach lochtach is atá do chlann ar an talamh ó thús go deireadh a mbeatha
Ó a bhreitheamh fírinneach m'anama, cuirfidh mé ar an uair seo summons ar na seacht namhaid, na seacht ndiabhal úd atá ag déanamh feall ar Íosa Críost ag tarraingt luach a chuid fola go hifreann
"Bí ar siúl uainn, a dhiabhail na stráice, a dhiabhail na saint etc , ní bheirim lóistín go brách aríst do aon agaibh " Is fearr liom míle bás a fhulaingt nó aon pheacadh amháin marfach a dhéanamh, agus mar nach bhfuil mé ábalta ar sásamh a thabhairt in gach tréas a ndearna mé in aghaidh dlí Dé go dtí seo le deora aithrí a dhortadh nó osnaí croí, fearálfaidh mé dhuit, a Athair Síoraí, allas fola do Aonmhic, páis agus bás ár dTiarna Íosa Críost, ionas go mb'fhéidir liom pardún iomlán dh'fháil ar an tsaol seo agus bheith do mholadh le saol na saol
Áiméan
95 16th Sunday after Penticost A Reflection on Drunkenness
Léitear i soiscéal an lae seo go ndearna Íosa Críost míorúilte ag leigheas fear na dropsy
Tá an galar seo ó nádúr tartmhar agus níl dhá mhéad a ólas an té ar a mbíonn dropsy nach móide a mhéadaíos a thart, nach móide is mian leis bheith ag ól
Is fíorshampal lucht na dropsy ar dhruncairí na haimsire seo
Má bhíonn an druncaire ag ól nó go gcaillidh sé a chiall nó go mbeidh sé ag titim as a sheasamh ní bhíonn sé cinnte sásta, bíonn sé fós ag iarraidh a thuilleadh dí
Ó a Thiarna, is tú féin amháin a leigheas agus a shlánaigh fear na dropsy
Taispeáin do mhórchumhachta ag leigheas lucht na druncaireachta ón tinneas marfach ina bhfuil siad
Is mian liom trácht libh inniu ar ainmhian na colainne don craos, agus go speisialta an mheisce, de bhrí gur peacadh seo atá róchoitianta i measc 96 na ndaoine, agus róchontúirteach ag na hanamaibh, agus faraor gur ró-annamh a gheibh duine ar bith bua air a bhíos tórtha dhó
Tchíonn sibh an aos óg a chleachtas druncaireacht nach scarann siad leis an deoch nó go scarann Dia a n-anam lena gcorp
Tchíonn sibh na seandaoine atá tórtha don mheisce ag scairtigh ar bhiotáilte ina luí ar leaba an bháis ar son nach bhfuil solas ina radharc nó croí ina ngníomh
Cluin sibh mórán dá moladh féin ar son méid na dí a d'ól siad, ar son méid an airgid a dhíol siad, ar son méid na haimsir a chaith siad, agus sin faraor ag maslú Dia le mionnaí móra agus damnaíocht, le gadaíocht agus robáil, le troid agus racán, le striapachas agus altranas, ann i bhfocal ag déanamh seirbhís laethúil don diabhal a chuireas a n-anam ar meisce le mórphiantaí dochríochnaithe in ifreann síoraí
Deirim libh, agus níl eagla orm go ndeirim bréag, go ndamnaíthear míle anam ar son druncaireacht a d'fhéadfadh bheith ina bhfíréin 97 agus ina naoimh ins na flaithis dá smachtfadh siad antoil an chraois
Ó a Thiarna, tabhair dhomh grása agus neart ionas go mb'fhéidir liom ann i mbriathra bríomhar mailís na druncaireacht a mhíniú agus fuath an pheacaidh mhallaithe seo a chur faoi na Críostaidheanna
Taispeánfaidh mé dhaoibh ar tús gráiniúlacht an pheacaidh agus ina dhiaidh sin gach mífhortún a leanas é
Ach ar tús iarraimist grása an Spioraid Naoimh tríd idirghuí na Maighdine Muire ag rá, "Ave Maria " An Chéad Pháirt Le go dtuigfidh sibh méid agus mailís na druncaireacht, taispeánfaidh mé dhaoibh go bhfuil an peacadh seo in aghaidh réasúin, in aghaidh dlí Dé, agus ar ranca na bpeacaí is troime
Is preasanta mórluaíoch a gheibh an duine ón Athair Síoraí an réasún, le bheith ina stampa agus ina chomhartha idir sé féin agus an beathach brúidiúil ionas go mbeadh an créatúr réasúnta seo ag déanamh adhradh agus seirbhís dó le eolas agus admháil ar a dhiagacht agus mar luach saothair donár n-umhlaíocht dá dhlí go mbeadh sinn fiúntach ar glór na bhflaitheas i ndiaidh ár mbáis
98 Má tá, an duine mífhortúnach a thiteas i bpeacadh na druncaireacht, bíonn sé mar beathach fiáin gan réasún, mar madadh gan tafann gan urlabhra ina theangaidh, mar muc dhá thiontú i múilleog na meisce, tanquam equus et mulus in quibus non est intellectus - mar gearran nó mule gan chiall gan réasún
Tchíonn sibh mar sin, a Chríostaidheannadh, go bhfuil sé in aghaidh réasúin úsáid a dhéanamh de thíolacthaí Dé in aghaidh a thola, agus cibé duine a chuireas é féin ar meisce go ndéan sé drochúsáid den dlí a thug Dia dhó lena anam a chumhdach ó bhás síoraí
Deir St
Paul linn go ndéan siad dia dhena mbolg, nach do Íosa Críost ár dTiarna a ghníonn siad seirbhís ach don diabhal agus dá n-antoil féin
Is mó aire a bheir na druncairí dona soithí nó dá gcolainn, mar a deir Naomh Chrysostom, "Réabann agus briseann siad a gcolainn le iomarca biotáilte agus bíonn samhnasach feargach má bhristear cupán, canna nó pitcher"
"Bíonn siad," a deir an fáidh Íseáia, "mar mhadraí gortacha nach féidir 99 a shásamh"
"Ólfaidh mur inniu," a deir siad, "nó go mbeidh mur ar meisce agus amárach mórán níos mó " An féidir a rá go mbeidh Críostaí ar bith chomh míréasúnta nó duine chomh mínádúrtha seo
Dúirt mé libh ar ball go bhfuil an druncaireacht in aghaidh dlí Dé
Thug ár dTiarna, ár Slánaitheoir, réasún dhúinn le bheith ina stiúir agus ina réalt eolais ag ár ngníomhartha
Mar sin, an té a chailleas a chiall le meisce, peacaíonn sé in aghaidh dlí bheannaithe an Athar Síoraí, "Nolite inebriare vino in quo est dissolutio - ná bígí ar meisce le fíon nó biotáilte nó cailltear sibh " Míníonn Íosa Críost dhúinn ins an tsoiscéal drochsheirbhíseach a dúirt, "Bímist ag ithe agus ag ól agus ar meisce
Níl ár máistir réidh le theacht go fóill " Mar seo go díreach a ghní lucht na meisce
Bíonn siad ina scláibhaidheanna ag an pléisiúr, ag ól agus ar meisce nó go dtiocfaidh an máistir, is é sin Íosa Críost, agus go gcuirfidh sé iad ar ranca na ndrochsheirbhísigh, is é sin faoi chrúba an diabhail in ifreann
Ó is ansin a dhíolfaidh siad go daor ar son a bpléisiúir
Is ansin a bheidh siad ag osnaí 100 gan tairbhe gan trócaire
Ó is ansin a admhóidh siad gráiniúlacht peacaidh na druncaireacht
Dúirt mé fós libh go bhfuil druncaireacht ar aon de na peacaí is troime agus is gráiniúla i láthair Dé
Do labhair Naomh Pól ar an meisce i measc na bpeacaí a scaras an duine ó ríochta na bhflaitheas
Ní théid lucht drúis nó gadaíocht nó saint nó druncaireacht go ríocht Dé go brách
Cuireann an t-aspal beannaithe an druncaire ins an ranca céanna le lucht murdair agus striapachais
Ó a chairde, dearcaidh le uafás ar gráiniúlacht an peacadh seo na meisce agus tugaidh cúl dhó uaidh seo go dtí uair mur mbáis
Féachaimist anois ar na mífhortúin a leanas an peacadh seo ionas go mb'fhéidir linn a seachnadh
Ar tús is gnách leis an druncaire bheith ina ghadaí de bhrí nuair a theastaíos airgead uaidh go gcaithfidh sé lena antoil a chraos a shásamh dhul a ghoid nó a robáil
Goidé is ciall don mac nó níon bheith ag goid ón athair nó máthair
101 Tá mar is druncairí iad agus gur mian leobh réim a thabhairt don gcolainn
Cuirim i gcás fós gurb é a gcuid féin substaint atá na druncairí a chaitheamh, nach bhfuil siad ag robáil a gclainne, a mnaoi phósta agus a mbunaidh go léir
Tá an druncaire fós ina dhrochshampal ag an tsaol agus go speisialta ag n-a chlann
"Teagasaidh mur gclann," a deir St
Paul, "le sampal maith de réir an Tiarna " An de réir dhlí an Tiarna a thógann sibhse mur mbunadh, a dhruncairí mallaithe
Goidé mar is féidir libh aithis nó peannaiste a thabhairt do mur gclann ar son meisce
A aithreacha mífhortúnacha atá coirtheach ins an bpeacadh céanna gach lá, is é mur ndrochshampalsa a tharraing iad go duibheagán a oilc seo agus a thug bás síoraí dona n-anamaibh
Is lá é an Domhnach a thogh an Tiarna le haghaidh seirbhís agus onóir a dhéanamh dhó féin le glóir agus moladh dh'fháil ó Chríostaidheannadh an domhain go léir
Má tá, seo an lá a théas an druncaire amach go coitianta le haghaidh seirbhís a dhéanamh dhon diabhal, mímhodh agus maslú do Dhia
An féidir a rá go bhfuil clann Dé ag dul ar mire chomh mór sin is go ndéanfadh siad liostáil faoi bhrataigh an diabhail
102 Mífhortún eile a leanas an druncaireacht go dtógann sé sceoin agus trioblóid idir lánúineacha pósta
Nuair a fheiceas an bhean a fear ag scrios agus ag cur thart le meisce gach pingin a thuill sí féin nó eisean, agus a sealbhán páistí ag dul amú, lasann sí gan amhras le fearg, líonann sí le tuirse, le buaireamh agus le mífhoighid
An fear ag nach raibh, in gach uile am, ach beagán réasúin, agus go speisialta in aimsir poite éiríonn sé suas mar bhál tineadh, mar leon tintrí in aghaidh a mhnaoi, a chlainne nó a chomharsan a bhéarfadh dea-chomhairle air
Bheir sé réim dona theangaidh le mallachtaí agus damnaíocht, le gáirsiúlacht agus mionnaí móra, dona cholainn le drúisiúlacht, dona lámha le bualadh agus briseadh, agus níl athrach rúta ag na hoilc seo go léir ach an meisce
Agus ní laghdaíonn an mheisce an peacadh ach is é a mhéadaíonn go mór a mailís
Agus fá dheoidh le críoch a chur ar gach mífhortún lochtach, gheibh an druncaire bás ins an bpeacadh
Geallann sé gach lá cúl a thabhairt don druncaireacht agus briseann sé a ghealladh chomh luath céanna
Tchíonn agus 103 cluin mur go minic daoine mífhortúnach, cuid ag titim de ghearran agus ar briseadh a muineál, cuid eile dhá bplúchadh in aghaidh uisce nó shneachta, iad seo ag fáil bháis gan ola gan aithrí, ina namhaid ag Dia, agus nach luaithe a fhágann siad an saol seo nó théid siad go fíoríochtar ifrinn
Is é an bás amháin a chuireas críoch ar an druncaireacht
Ó a aithreacha agus a mháithreacha, coinnígí garda agus faireachas le mur gclann, le heagal go dtitfeadh siad ina leithéid seo dhe pheacadh, le heagal go mbeidh sibh mar fhianaise ar an mbás damanta a gheibh na druncairí
Tugaidh aghaidh ar an Athair Síoraí, a phobail, agus iarraimist grása air inniu tríd pháis ár Slánaitheora Íosa Críosta bua dh'fháil ar an bpeacadh contúirteach seo na meisce
Smaoinígí go bhfuil na druncairí ina seasamh ag doras ifrinn
Seachainidh an peacadh seo a bheireas bás síoraí don anam
Comhlíonaidh dlí Dé ar an tsaol seo ionas go mb'fhéidir libh cróinn na glóire dh'fháil in éineacht le na fíréin ar an tsaol eile - ní atá mé ag iarraidh dhaoibhse agus dhomh féin
Áiméan
104 21st Sunday after Penticost On the Pardon of Injuries
Serve nequam omne debitum dimisi tibi quoniam rogasti (Matha 18:32)
Scairt a mháistir ar an tseirbhíseach agus dúirt leis, "A dhrochsheirbhísigh agus a dhuine mhícharántaigh, nár mhaith mise do fhiacha dhuit mar a ghuigh tú orm
Nár chóir dhuitse taise agus trua a ghlacaint le do chomhsheirbhíseach amhail agus a ghlac mise leatsa " Leis sin ghlac an máistir fearg agus thoirbhir sé é do na pianadóirí
Taispeánann soiscéal an lae seo móthrócaire Dia atá cinnte réidh ullmhaithe chun pardún a thabhairt dhúinn in gach peacadh a ghní mur ina aghaidh, ar acht go mbeimist trócaireach lenár gcomhchréatúir, agus go dtabharfaimist pardún donár gcomharsain in gach díobháil agus gach olc a ghní siad orainn
Gan seo ní bhfuil pardún nó trócaire le fáil againn ón Athair Síoraí atá ins na flaithis si non remiseritis unusquisque fratri suo de cordibus vestris
Tligfear sinn ann i bpríosún in éineacht 105 leis an tseirbhíseach mícharántach
Is é sin go hifreann as nach bhfaighthear scaoileadh nó fuascailt go brách
Bheir Críost ár Slánaitheoir solas go leor dhúinn ar an modh a roinnfeas Dia leis an muintir nach dtabhrann pardún go héascaidh dá namhaid, i bpearsa an Rí seo a thug fá ndear ceangailt cos agus lámh a thabhairt ar fear dá sheirbhísigh, a thlig é i bpríosún dúnta dorcha mar a raibh sé ar feadh a shaoil ag fulaingt tart agus ocras, fuacht agus maslú, agus sin uile fá gur chuir sé comhsheirbhíseach i bpríosún ar son deich scillinge, tar éis an máistir deich míle punta a mhaitheadh dó féin ann i móimint roimhe sin
Dá maithfeadh an duine mífortúnach seo an tsuim bheag seo na ndeich scilling, mhaithfí dhó na mílte punta
Ach mar thug seisean breithiúnas géar in aghaidh a chomrádaí le gur chuir sé i bpríosún é, tugadh an breithiúnas céanna ina aghaidh
Agus dá dhroim sin tógadh a mhaoin agus a shubstaint, díoladh a bhean agus a chlann, cuireadh é féin i bpríosún faoin uile shórt bochtaineachta agus anró - et iratus dominus ejus tradidit eum tortoribus
An ní céanna a d'éirigh don bhfear seo, éireoidh do gach aon a dhéanfas aithris air
"Ach mura ndéanaidh sibhse trócaire ar mur gcomhchréatúir," a deir Críost, "ní dhéanfaidh 106 mise trócaire ar bith oraibhse
Nuair nach maithfidh sibhse na deich scilling, is é sin an choir bheag a ghníthear i mur n-aghaidh, ní mhaithfidh mise na deich míle punta, is é sin an choir mhór a ghníthear i m'aghaidhse
Ach tá seo de dhifear idir sibhse agus mise, ní thig libhse díobháil a dhéanamh ach don gcolainn, agus tig liomsa an uile shórt piantaí a thabhairt don corp agus don anam ar feadh na síoraíocht - sic faciet pater meus coelestis vobis
Admhaím, a Chríostaidheanna, nach bhfuil ní ar bith is dócúlaí ag ár nádúr, nach bhfuil aithne níos crua ar an duine nó pardún a thabhairt do namhaid óna chroí, óna intinn go hiomlán
Admhaím gur í seo an tsuáilce is dochomhlíonta ag an bpeacach, an cruthúin is fearr ar a charántas agus an comhartha is siúrálta ar umhlaíocht an Chríostaí don Athair Síoraí
Ach má dearcann muinn ar an nádúr faoi stiúraíocht na ngrása, an ní seo atá dodhéanta aici, gheobhaidh sinn é sócúlach sodhéanta de bhrí nach n-ordaíonn Críost ní ar bith dodhéanta dhúinn, ní chuireann ualach orainn nach dtig linn a iompar - Deus impossibilia non jubet
107 Tá Dia mar máistir, mar athair, mar bhreitheamh agus mar shampal againn ag tabhairt aithne agus ordú dhúinn pardún a thabhairt uainn agus grá bheith againn ar ár namhaid
Tá an t-ordú seo ag teacht chugainn ó Ardrí, ó Ardbhreitheamh, ó Ardmháistir, ó Chruthaitheoir agus Athair Síoraí an domhain go léir
Agus tá dh'fhiacha orainn an aithne seo a chomhlíonadh, ní le bheith i mórchéim ins an cúirt ainglí, ach lenár sábháil ó mhórphiantaí dochríochnaithe ifrinn - ego autem dico vobis diligite inimicos vestros
Déarfaidh tú liom go ndearna do chomharsanach éagóir agus leatrom ort gur chaill tú do chlú agus maoin shaolta leis
Táim sásta go bhfuil seo fírinneach agus deirim leat nach bhfuil sábháil le fáil aige, agus gurb é ifreann a lóistín agus diabhail do chuideacht go síoraí mura dtabhraí sásamh dhuit
Déarfaidh tú liom go mbainfidh tú sásamh as, nach dtabhrann tú maithiúnas dó go brách ins an olc a rinne sé ort, agus ní sásamh de réir díobhála ach de réir miosúir do fheirge atá tú ag iarraidh
Deirim leat nach féidir olc a leigheas ag déanamh oilc, nach féidir sásamh a thabhairt dhuit in aghaidh dlí Dé
Deirim leat grá bheith agat ar do namhaid, pardún 108 a thabhairt dhó más mian leat pardún dh'fháil, gur breithiúnas gan trócaire a gheobhas an té a bhíos neamhthrócaireach - judicium sine misericordia ei qui non fecit misericordiam
Tá tusa anois i do namhaid ag Dia le peacadh marfach a rinne tú aréir, nó inné, le seachtain nó mí ó shin
Caithfidh tú pardún dh'iarraidh agus dh'fháil iontu seo nó príosún agus piantaí síoraí ifrinn a fhulaingt
Tá Dia ag fearáilt pardúin ort ar acht go dtabhraí tú pardún uait - dimitte nobis debita nostra etc
Maithfidh Dia na mílte punta dhúinn má mhaitheann sinn ní beag fuinneamhach donár gcomhchréatúir, bhéarfaidh dhúinn ríocht agus glóir na bhflaitheas má umhlaíonn muinn
Gheobhaidh mur sciúirsí ifrinn má théid mur i dtréas
Goidé an rogha a ghlacfas tú
Ó a Shlánaitheoir, goidé an liacht uair agus a thug tú pardún dhúinn ar son a iarraidh aon uair amháin, ar son nach raibh tairbhe ar bith dhuit ann, ar son nach raibh méadú glóir nó onóir le fáil agat as
Ar an ábhar sin tá sé róriachtanasach ródhlisteanach againn pardún a thabhairt donár gcomharsain, de bhrí go bhfuil Dia dá ordú faoi phian 109 nár ndamnadh go síoraí, agus ní bhfuil sinn ach ag méadú agus ag lasadh nár bpiantaí, ag méadú agus ag daingniú ár ndanarthacht
Mar leithscéal don mícharántas agus an neamhthrócaireacht a bhíos go laethúil ins an gcroí in aghaidh na gcomharsan, déarfaidh cuid agaibh go bhfuil an aithne seo róchrua agus go bhfuil dúil agaibh nach mbíonn Dia ina dhiaidh oraibh
Deirimse libh nach féidir le Dia bréag a inse, agus fós go bhfuil sibh, a lucht na mailís, ag fulaingt piantaí mórán níos mó le mur neamhthrócaireacht, nuair a bhíos dúil agus rún díoltais agat
Goidé dhá liacht smaoineamh mallaithe a bhuaileas in d'intinn
Goidé dhá liacht pian a bhíos ar do cholainn
Goidé dhá liacht crumhóg agus earc sléibhe a bhíos ag piocadh do chrua-ae
Goidé dhá liacht athair nimhe mailíseach a bhíos ag strócadh do chroí, amhail agus an fiach dubh ag strócadh agus ag stialladh crua-ae agus putóg an gearrán marbh
Nach minic a bhí eagla ort roimh do namhaid
Nach minic a bhí tuirse agus brón ort fána mhaitheas
Nach minic a bhí lúcháir ort fána leatrom
Nach minic a bhí tú mar na hanamacha damanta i bpian agus i dtrioblóid, i bhfuacht agus i dteas ag do intinn mhailíseach
Ann i bhfocal théid an drong neamhthrócaireach go hifreann 110 roimhe lámh agus bheirid pionós dhóibh féin sula mbainid sásamh as comharsain, nó sula ndéanaid díobháil ar bith dhóibh
Cuirim i gcás go bhfuair tú do shásamh ar do namhaid, goidé an compord atá agat ar a shon
Tá, gur chuir tú do chomharsanach in do aghaidh, go bhfuil sé féin agus a bhunadh, a chairde agus a dhaoine muinteartha ina ndeargnamhaid agus i gcogadh síoraí leat
Beidh tú uaidh seo suas faoi choimheád agus eagla ó do scáile
Mar sin tabhair pardún uait ó do chroí, agus gheobhaidh tú lúcháir in d'anam, amhail is a gheobhas an duine neamhthrócaireach buaireamh nach scarann go brách óna intinn lochtach
Déarfaidh tú gur duine saibhir measúil onórach thú, agus nach dtig leat a leithéid seo de tharcaisne a fhulaingt ó dhuine bocht díblí mar atá do chomharsanach, agus má chuirim suas leis go ndéanfaidh sé aríst agus aríst an rud céanna, go ndéarfaidh an saol liom nach bhfuil ionam ach cladhaire gan spiorad má mhaithim dó
Deirim leat gur Críostaí thú agus nach bhfuil onóir níos mó le fáil nó bheith umhal do Chríosta
111 Deirim leat nach ndearna ár Slánaitheoir soiscéal ar leith don duine saibhir nó don duine bocht
Deirim leat gur le Dia is cóir dhuit éisteacht agus nach leis an tsaol
Deirim leat gur do Dhia is cóir dhuit bheith umhal agus nach don tsaol
Deirim leat go ndeir Dia leat go gcaithfidh tú pardún a thabhairt do do namhaid agus grá a bheith agat orthu ó do chroí go hiomlán - ego autem dico vobis diligite inimicos vestros
Ó a Shlánaitheoir, goidé an seort créatúir tubaisteach an duine a ghlacfadh sampal daoine lochtacha mícharántacha dhe roghain ar shampal Chríosta
Bhí seisean ó rás ríte de réir a dhaonnacht, ina Aonmhac ag an Athair Síoraí de réir a dhiagachta, agus níor dhrochmheas leis pardún iomlán a thabhairt do na murdaróirí míghrástúil a chuir chum báis é
Níor tharcaisne leis grá bheith aige ar na lámha a spar a cholainn bheannaithe ar crann na croiche, ar modh gur ghuigh sé in guth ard ar an Rí glórmhar pardún a thabhairt dhóibh, "Pater dimitte illis " Agus ní hé amháin seo, ach gur cheannaigh sé iad ón diabhal go daor le dortadh a chuid fola uasail ar a son
112 Anois an mbeidh náire ort, a pheacaigh bhoicht, a bhia na bpéist agus na gcrumhóg, pardún a thabhairt do namhaid nó sampal Chríosta a leanúint
Ní thig le duine ar bith a rá leat, má bheir tú pardún uait, ach gur deisceabal umhal do Chríosta thú, go bhfuil tú ag leanúint do rialacha do chreidimh, go bhfuil dúil agat as trócaire Dé agus pardún dh'fháil in do pheacaí
Ar an ábhar sin, tógamar ar an móimint seo ar aon iúl nár lámha, nár súile, nár dteangacha, nár gcorp agus nár n-anamaibh go huile agus toirbhimist iad don Ardrí a chruthaigh, don tSlánaitheoir a cheannaigh iad, don Spiorad Naomh a neartaíos sinn chum pardún a thabhairt dona chéile anseo i láthair ónár gcroí go hiomlán ionas go mb'fhéidir linn tríd pháis ár dTiarna Íosa Críost agus mórthrócaire Dé pardún a fháil in gach tréas agus gach peacadh dá ndearnamar riamh in aghaidh do dhiagachta ar an tsaol seo, le go ngráimist agus go molaimist thú le saol na saol ins an glóir shíoraí ní atá mé ag iarraidh dhaoibhse agus dhomh féin
Áiméan
113 Melior est dies mortis quam dies nativitatis
Is fearr lá an bháis nó lá na beatha (mar do léithear ins an 7ú caibidil de Leabhar Ecclesiasticus)
A chairde, dhá mbeadh sé ceadmhach againn uair éigin guibhe nó agradh amhail agus mar a d'agair fear an tsaibhris as mórphiantaí ifrinn fear an leatroim darbh ainm Lazaras do bhí socair sásta in aoibhneas, in aiteas agus i nglóir shíoraí na bhflaitheas, ag rá dhó leis go tursach dobrónach, "Agraím thú go fírinneach, a Lazaras, cuairt a thabhairt ar bhunadh mo árasa agus rábhadh ginearálta a thabhairt do mo chairde gaoil agus do mo dhaoine muinteartha go bhfuil mé faoi chuibhreach do mo dhó agus do mo loscadh i measc diabhalaibh daoldhathacha agus i bpiantaí síoraí ifrinn
Is ar an modh gcéanna seo, a chairde, ba chóir dhúinne an tAthair Síoraí a agradh ionas go gcuirfeadh sé marbhán mar fhear scéala nó theachtaire chugainn inniu chum go dtabhraimist aghaidh ar na suáilce agus cúl do na duáilcí, agus go dtabhraimist sásamh ginearálta i gcoirthe na n-anamaibh bochta 114 atá ag gárthach agus ag screadaigh ar ár gcúnamh agus ár gcuidiú as tinidh phrugadóra inniu
Anois, a chairde, is mian liom a fhoilsiú dhaoibh ins an céad pháirt de chomhrá an lae inniu goidé an tseirbhís a ghní naomhíobairt an Aifrinn nó urnaí na bhfíréan do bheoibh agus do mhairbh
Agus ins an dara páirt chomh mórthairbheach bríomhar is atá sé dhúinn smaoineamh ar an mbás in am
Ach mar nach dtig linn ní ar bith a dhéanamh gan comhchuidiú na Trionóide Naofa, iarraimid grása an Spioraid Naoimh tríd idirghuí na Maighdean Muire ag rá, "Ave Maria " Anois, a Chríostaidheanna, is é a ordaíos an scrioptúr dhúinn ins an dara leabhar de na Maccabees ag rá, "Sancta et salubris est cogitatio pro defunctis exorare ut a peccatis soluantur is róshuáilceach beannaithe dhúinn guibhe le na mairbh chum go saorófaí iad ó ghlasa an pheacaidh " Ó maise, a chairde, nár chóir dhúinne smaoineamh go dúthrachtach ar na hanamnacha bochta atá dhá ndó agus dá loscadh i dtinidh phrugadóra inniu, agus atá go hainniseach bocht tursach ag feitheamh le íobairt na hEaglaise, le déirce, 115 troscadh, urnaí nó le dea-oibreacha a lucht gaoil nó a ndaoine muinteartha ar an tsaol seo
Dearbhaíonn Naomh Auguistín go gcloíonn naomhíobairt an Aifrinn fíorcheart Dé, agus go múchann an déirce mórtheas agus lasracha na tineadh
Ach is róshiúrálta dhúinn faraor go bhfuil an iomad ar shlua na marbh nach bhfaigheann as ár ndea-oibreachasa ach seirbhís róbheag
Ar an ábhar go bhfuil an bunadh a fuair bás ar staid peacadh marfach go síoraí ar slabhradh ag an diabhal i mbréantanas agus i measc na dronga damanta ag ithe agus ag gearradh, ag dó agus ag loscadh a chéile ar feadh na síoraíochta
Agus ar an ábhar sin nach bhfuil relief nó furtacht le fáil acu go deireadh an domhain
Tá drong eile ar shlua na marbh nach bhfuil feidhm nó feasbhaidh acu ar dea-oibreacha na gCríostaidheanna, mar atá, an bunadh a d'imigh dhen tsaol seo saor ó pheacadh marfach nó solathach, agus ar an ábhar sin nach bhfuil relief nó cabhair de easbhaidh orthu
Ó is fíor gur chónaigh agus gur shocraigh siad ar deasláimh Dé in aoibhneas agus i nglóir shíoraí na bhflaitheas
D'imigh dhen tsaol seo drong eile do rinne aithreachas ina gcoirthe 116 nó ina bpeacaí ach nach dtug sásamh ginearálta i bhfíorcheart Dé, agus ar an ábhar sin, a chairde, bígí lánshiúrálta cinnte go bhfuil na hanamnacha bochta seo i gcuibhreach agus i gcruacheangal dhá ndó agus dá loscadh i dtinidh phrugadóra ag agradh agus ag iarraidh cabhair nó furtacht ar a ndaoine muinteartha nó a gcairde gaoil ar an tsaol seo agus ag rá, "Miseremini mei, miseremini mei, saltem vos amisi mei - bíodh trua agaibh liomsa, bíodh trua agaibh liomsa, go háirid sibhse, mo chairde gaoil agus mo dhaoine muinteartha, nuair is mise atá sa mbruíon shíoraí ar dó agus ar loscadh ag feitheamh le cabhair na hEaglaise, nó le dea-oibreacha na bhfíréan " An dara páirt A chairde, is mian liom a fhoilsiú dhaoibh ins an dara páirt de chomhrá an lae inniu chomh mórthairbheach bríomhar is atá sé dhúinn smaoineamh ar an mbás in am
Dearbhaíonn Naomh Auguistín dhúinn gurb uime a hordaíodh reilig a chastrú dhúinn go gcuimhneodh sé dhúinn an bás, agus go ngardálfadh sé in aghaidh cathuithe an diabhail sinn
Dearbhaíonn sé dhúinn gan amhras go raibh na cnámha loma atá ina heapaí gan aird 117 in gach teampall ar feadh an domhain ins an tsláinte, ins an mbláth, ins an scéimh chéanna óige ina bhfuil tusa i measc an chomhchruinnithe seo inniu, a pheacaigh, ar an ábhar go ndearbhaíonn an scrioptúr dhúinn i leabhar Ecclesiasticus, "Memor esto judicii mei sic erit et tuum mihi heri et tibi hodie - smaoinigh ar do chríocha déanacha, a pheacaigh, agus breathnaigh go grinn ar mo staidse for is deimhin dhuit nach bhfuil ach mise inné agus tusa inniu " Seo féin na fiacha a chaithfeas an cine daonna a dhíol go féiltiúil
Is deimhin dhúinn ó bhéal Dé nár bhlas sé an bia nach mblasfaidh an bás - statutum est hominibus semil mori - agus ar an ábhar sin gur mór an t-ábhar scanraithe dhúinn smaoineamh dhúinn ar an mbás
Ó is fíor nach bhfuil dul thairis aige an laige nó aige an láidir, aige an aois óga, uaisle ná ísle, ag dearbhú do Dháibhidh an rí dá mhac Solamh, "Ecce ego ingrediar viam universae terrae féach, a mhic mhurnaigh, tá mise anois ag leanúint lorg shíol Ádhaimh, dh'ainneoin mé bheith i mo rí agus i mo phrionsa, tchí tú nach dtig liom an bás a sheachnadh " Ar an ábhar sin ullmhaigh thú féin in am i gcoinne na scarúinte seo, óir is róchinnte dhuit an bás, an aiséirí agus an breithiúnas déanach
Bígí 118 lánchinnte gur róchrua an cuntas a chaithfeas gach duine a thabhairt ina ghníomhartha ar an tsaol seo, de réir mar a dhearbhaíonn an salm dhúinn ag rá, "Justus es Domine et rectum judicum tuum - ó a Thiarna, is tusa atá i do fhíorbhreitheamh ach rócheart in iomlán do chuntais " A chairde, goidé an t-ábhar fá ngairimid an breithiúnas seo Dé rócheart
Ó tá gan amhras mar is follasach dhúinn gur róghnách breithiúnas daor dócúlach a thabhairt ar an tsaol seo, ar murdaróir rí nó prionsa
Má tá seo nádúrtha i measc créatúirí bocht talmhaí, is róshiúrálta cinnte dhúinn ó lámh Dé é, ó is é féin béal na fírinne, údar agus ábhar gach maithis
Do-ghní na peacaigh ar modh áirid murdar ar Dhia agus ar an ábhar sin is rócheart breithiúnas báis daor dócúlach a thabhairt orthu, is é sin damnú síoraí, tart, ocras, dó, loscadh i measc diabhal agus deamhan ar feadh na síoraíochta os cionn miosúir aimsire
Gan amhras tá a fhios agaibh uilig nach dtig le Dia bás dh'fháil agus ar an ábhar sin nach dtig le éinneach murdar a dhéanamh air
Ach faraor is ródheimhin go dtig linn murdar a dhéanamh ar nár n-anam bocht féin, ó is fíor gurb é grása Dé a bheir 119 beatha dhi agus go gcailleann sí é sin leis an peacadh marfach agus dá bhrí sin tá an t-anam marbh go spriodálta
Ach, a chairde, is lena ghrása agus lena thrócaire do thuirlingíos agus a chónaíos in ucht nó in áras gach fíréin chun a gcumhdach ón peacadh, ós róshiúrálta gan a ghrása go dtitfimist go laethúil
Ar an ábhar sin bígí róshiúrálta cinnte go ndéanann an peacadh marfach scarúint idir Dia agus an duine amhail agus mar do-ghní an bás idir an t-anam agus an corp
A chairde, dearbhaíonn St
Bernard go ndéanann an peacadh bás agus páis ár Slánaitheora Íosa Críosta a athnuadh
Agus dearbhaíonn sé seo dhúinn as briathra St
Paul aspal ag rá, "Rursum crucifigentes sibimetipsis filium Dei - a pheacaigh, tá sibh aríst ag céasadh mur Slánaitheora, agus ar an ábhar sin ach mura ndéanaidh sibh an t-aithreachas gheobhaidh sibh an bás síoraí mar luach saothair " Gan amhras, a chairde, ní furas dhaoibh a thuigbheáil gur fearr lá an bháis nó lá na beatha, ó is fíor gurb é mailís an diabhail atá mar údar aige agus ar an ábhar sin nach dtig leis bheith ar aon chor maith
Mar an gcéanna is mian le gach duine a sheachnadh
120 Do fhéach Críosta ár Slánaitheoir an bás a sheachnadh má bhí sé i gcumhachta an Athar Síoraí, agus ar an ábhar sin nach dtiocfadh dhó bheith ann féin maith
Ach dearbhaímse dhaoibh go bhfuil an iomad de nithibh ó nádúr maith a ndéantar drochúsáid dhíobhth
Tchíonn sibh go bhfuil fortún nó saibhreas saolta ann féin maith nuair doghníthear úsáid maith dhe, agus ar an láimh eile tá an iomad de nithibh olc nó peacaíoch iontu féin, do bhíos folláin maith nuair do tharlaíonn siad ó ghrása Dé nó ó chlaonta maithe an duine
Is ní olc an bás ann féin ach is rómhór an tseirbhís a ghní sé dhon duine ós é a thaispeánas an Tríonóid Naofa nó glóir shíoraí na bhflaitheas don anam, ar modh gur féidir linn a rá go bhfaigheann na fíréin coirceogaí meala ins an mbás amhail is mar a fuair Samsón i gcraos an leoin
Anois, a Chríostaithe, smaoinígí agus breathnaígí ar an mórsheirbhís a ghní smaointe an bháis don duine ar an ábhar go gcuimhníonn sé dhó a chríocha déanacha agus go dtáinig sé chun an tsaoil seo nochtaithe gan chiste nó stór agus go bhfuil sé ar an modh céanna le imeacht
121 B'fhéidir, a pheacaigh, go ndéarfá, "Is mise atá saibhir, uasal, cumhachtach, agus is orm nach bhfuil easbhaidh dhe mhaoin shaolta " Ansin déarfaidh tú, "Bainfidh mé cuideachta, ól agus spórt as mo shaibhreas
Leagfaidh mé lámh trom ar an mbaintreach, ar an dílleachta nó ar an mbochtán údaí, nuair is mise atá cumhachtach corrúil " Órú, a chréatúir bhoicht mhallaithe mhífhortúnach, stad den glór dhíomhaoin úd, agus ná cailltear thú go dona leis ar an ábhar nach bhfuil sé ach mar cheo maidine do ghlanas le teas gréine
Agus ar an ábhar sin nár chóir dhuit ríochta na meala nó na cruithneachta a thabhairt mar mhalairt ar thír lomthursach na heorna
Ach ionas go míneodh diadhairí dainséar an duine ar an tsaol seo dhúinn, an staid chruálach, priaclach, chontúirteach ina bhfuil formhór cine daonna, cuirthear é i gcosúlacht le duine áirithe ins an tseanreacht do bhí ar a theitheadh ó leon mire ins an ruaig air lena strócadh nó a stialladh ina phíosaí
Tharla dhon créatúr bhocht go dtáinig sé go feactha brúite tursach ar mhullaigh carraige nó screige mhór agus gan dul ar cúl nó ar ais aige
Ach ar feiscint dhó a namhaid craosach go feargach ag teacht chuige, is ansin a smaoinigh sé é féin a chaitheamh leis an carraig
Agus ar titim dhó chonaic sé foirnéis chraosach 122 tineadh faoi an screagán seo
Ach ionas go seachnódh sé an dainséar dúbalta seo agus go sábhálfadh sé an t-anam bocht, do rug sé ar an mball greim báis ar thomóg nó ar thor éagrua a d'fhás as an gcarraig
Agus ar dhearcaint dhó go grinn ar an staid seo, do bhreathnaigh sé uaidh ollphéist ghránna go craosach ag strócadh agus ag stialladh rútaí nó fréamhacha an toir seo ar modh go raibh an duine bocht gan mhoill le titim ins an tinidh ann i rása
Ó, a Chríostaí, nach sílfeá an t-óglach seo a bheith ar mire dhá ndearmadfadh sé relief nó cabhair dh'iarraidh ins an ghéibh éifeachtach seo, nó ní ar bith eile a dhéanamh a shábhálfadh a anam bocht
Ó ar an ábhar sin breathnaigh go grinn ort féin ó thús do shaoil agus is ansin a fheicfeas tú do staid chruatanach priaclach féin, is ansin a thuigfeas tú thú féin a bheith ins an dainséar chéanna ón lá a tháinig tú chum réasúin
Nuair ón uair a bheirthear an duine ar an tsaol seo, tá a namhaid shíoraí, an bás go laethúil ins an ruaig air
Agus ar a sheachnadh dhó, do tharla sé ar fhíormhullaigh an tsaoil bhréagaigh seo atá lán de ghleanntaibh an peacaidh agus de screagacha ifrinn
Is é an tor nó an tom a ngreamaíonn nó a bhfostaíonn sé ann an saol beagmhaitheasach, gearr, leatromach
Is iad na péistibh ná ollphéist 123 atá ag ithe nó ag gearradh an tomóg nóin agus maidin
Agus is tusa an t-amadán seo nó an fear mire nach smaoiníonn ar do chruachás féin nó do mheallthar leis an tsaol bhréagach seo atá go laethúil do do chealgadh agus do do ruaigeadh mar mhartán eallaigh ar fhíormhullaigh do chinn go fíoríochtar ifrinn
Ar an ábhar sin smaoinigh go bhfuil tú le bás a fháil
Tabhair droimdhiúltú don tsaol agus dá chathuithe agus ullmhaigh thú féin chun do chríocha déanacha
Anois, a Chríostaidheanna, smaoinígí ar mur laige bhrí, mur laige choinsiais nó ar mur leatrom saolta féin, agus glacaidh rabhadh nó comhairle as cruachás nó dainséar an chomharsan
Ó maise, a chairde, má smaoiníonn sibhse ar gach drong a d'imigh dhen tsaol seo in mur n-aimsir féin
Ní féidir nach smaoineoidh sibh uair éigin go gcaithfidh sibh an chuairt chéanna a thabhairt
Agus ionas nach go fíoríochtar ifrinn a ghluaisfeas an t-anam bocht, smaoinígí ar an bás in am
Má scaoileann foghlaeir urchar i measc éanlaithe ar coill nó ar machaire is gnách leobh imeacht go tapaidh ar eiteog ins an aer
Dá dtiocfadh seabhac ar ruaig i measc sicíní bheadh baspairt agus critheagla orthu
Nó dhá mbeadh éanlaith beaga na coilleadh ag comhsheinm ar coill is róchinnte go stopfadh nó go dtostfadh 124 siad chum go seachnódh an dainséar nó an namhaid thintrí seo
Ó maise ar an ábhar chéanna seo, a chairde, smaoinímist go bhfuil muinn cruinn anseo inniu mar éanacha beaga nó sicíní agus go bhfuil ár namhaid shíoraí ins an ruaig orainn agus gan dul thairis againn ach mura n-iarraimid cabhair nó cuidiú ar Íosa Críosta ár Slánaitheoir atá inniu ag tabhairt araicise orainn
Is maith an rabhadh do dhuine cnámha loma na reilige
Is ar an ábhar sin a dhearbhaíos an scrioptúr gur fearr toigh an dobróin nó toigh na bainise agus na lúcháire - melius est ire ad domum luctus quam ad domum convivii
Féach anois do dhochar agus do thuirse má smaoiníonn tú in am ar an bás
Ó a rípheacaigh bhoicht
Dearbhóidh an t-ainchríostaí nó an págánach dhuit gurb é is ciall nó réasún don leanbh bheith ag gol nó ag screadaigh ag teacht dhó ar an tsaol seo, mar do chinntíos an nádúr dhó gach tinneas, amhgar, tart, ocras, cruachás agus leatrom mhór atá fána choinne ar an tsaol seo
Ar an ábhar sin, fóir gach misneach fearúil thusa, tabhair droimdhiúltú don tsaol ghránna agus dona chathuithe
Seachnaigh go gclaonfá do na peacaí marfacha nó do fhrearg an Tiarna
Gardáil 125 thú féin go fírinneach in aghaidh droch-chluadair nó droch-chuideachta
Nuair a dhearbhaoínn St
Paul aspal dhuit go mb'fhearr leat bheith aon bhimide amháin i ríochta na bhflaitheas nó bheith in aoibhneas nó in aiteas ins an tsaol seo ar feadh na síoraíocht
Ó maise, a chairde, is léir dhaoibhse uilig anois as ar dhúirt mur nach bhfuil ins an tsaol seo ach scáile nó ceo agus nach bhfuil ár gcuairt air ach róghearr gairid lán de thrioblóid agus de leatrom
Tabharfaimid droimdhiúltú ó ár gcroí go hiomlán dhó
Déanaimist aithreachas fírinneach in gach tréas nó treaspás do rinneamar ar Dhia i gcaitheamh ár saoil
Smaoinímist go grinn ar ár gcríocha déanacha, ar ar imigh uainn ar shlua na marbh agus ar gach créatúr atá iolctha ins an teampall mar sheanmóir nó cuimhne an bháis dhúinn, agus atá go siúrálta ag agradh nó ag iarraidh relief óna ndaoine muinteartha nó a gcairde ar an tsaol seo, má tá seachrán, pianpháis nó prugadóir ag cur as dona n-anam
Ar an ábhar sin, a chairde, cuimhnímist na mairbh inniu agus cuirimist go fonnmhar ár gcomaoin lena ngrása ionas go n-agródh siadsan an tAthair Síoraí féachaint, fóirithint ná fortacht orainne inár gcruatan nó ár gcruachás ar an tsaol seo, agus go ndéanaimist an aiséirí glórmhar in éineacht leobhsa ins an tsaol eile - grása atá mé a iarraidh etc
Áiméan
126 On the 8th Sunday after Penticost
"Redde rationem villicationis tuae, jam enim non poteris villicare " Ait autem villicus intra se, "Quid faciam"
"Tabhair cuntas in do stíobhardacht for ní thig leat stíobhardacht a dhéanamh dhomhsa níos mó " Dúirt an stíobhard leis féin, "Goidé a dhéanfas mé " (St Luke 16: 2) Goidé an buaireamh intinne a bhí ar an stíobhard míchríostach seo, agus an confusion dá raibh sé ann ar son gach éagóir dá ndearna sé tráth a scairt a mháistir air chun cuntas a thabhairt ina stíobhardacht agus a chuid leabhar as ordú
Cuireann sé i gcuimhne dhúinn uafás agus eagla an droch-Chríostaí atá lán spéise ann i maoin agus in éadáil, atá chomh ceangailte le grá ar an tsaol seo ionas agus dá mbeadh cónaí shíoraí aige ann, atá chomh neamhshuimiúil fá Dhia ionas nach mbeadh cuntas ar bith le thabhairt uaidh ina ghníomhartha
Tráth a bhuaileas tinneas marfach air agus a deireas a chairde agus a dhaoin muinteartha leis a mhaoin shaolta a shocrú, tráth a ordaíos an dochtúir dhó fios a chur ar a athair faoisidin for nach bhfuil aige ach gearraimsir le caitheamh ar an tsaol seo, fá dheoidh déarfaidh an sagart leis a anam 127 a réiteach go mbeidh sé gan mhoill i láthair na Tríonóid le cuntas géar a thabhairt ina ghníomhartha ag barra fíorcheart an Athar Síoraí
Ó, a Chríostaidheannadh, más deimhin go bhfuil an bás critheaglach ag an Críostaí is rialta agus is dea-bheatha ar an domhan, goidé an t-ábhar uafáis atá ag an bpeacach a bhí ag briseadh dlí Dia le an uile shórt peacaí marfacha gach lá ó tháinig chun soilse nó dealramh céille go dtí an uair seo, dá bhfuil a shnáithe na beatha caite agus brat dorcha an bháis ar a shúile
Goidé a déarfaidh sé nuair a shíntear dhó summons ó ardbhreitheamh na bhflaitheas a tchíonn ní hé amháin na peacaí mallaithe a rinne tú go follasach i láthair daoine le mionnaí móra nó mallachtaigh, le druncaireacht nó striapachas, le gadaíocht, buailteachas, ach fós a tchíonn gach smaoineamh madrúil a bhí in d'intinn, gach glacaireacht thruaillí a thug tú ort féin, gach féachaint mhailíseach a thug tú ar créatúr ar bith eile
Déarfaidh gach duine mífhortúnach den tsórt seo mar a dúirt an stíobhard lochtach, "Quid faciam
Goidé a dhéanfas mé
Goidé a éireos domh
Sin mé caillte go síoraí " Dearcadh gach aon a bhfuil i láthair anseo ar a anam féin agus féachaidh goidé an 128 staid ina bhfuil sé, goidé an meán dár féidir linn mífhortún an bás síoraí neamhullmhaithe a sheachnadh
Seo suim mo chomhrá agus mo chomhairle dhaoibh inniu
Guífidh mé ar tús an Spiorad Naomh a chuir tinidh as na flaithis anuas le gur ghlan sé béal an fáidh Íseáia go roinnfí liomsa páirt de na grásta a fuair sé le a nglanfainn mo chroí agus mo theangaidh ionas go mb'fhéidir liom tríd mhórthrócaire Dé mur soilsiú go ríocht na glóire
Tá mé dhá iarraidh seo le umhlaíocht ar Íosa Críost tríd idirghuí na Maighdine Muire ag rá, "Ave Maria " Ní mian liom trácht libh ar na hócáidí tobann nó na scéaltaí uafásacha a chluin sibh nó tchíonn sibh go rómhinic le go dtig an bás mar splanc tineadh nó toirneach a thógann daoine ar siúl gan bimide de spás, for is breithiúnas príobháideach seo a thig ón Athair Síoraí chun go sábhálfadh sé na fíréin ó chritheagla an bháis nó chun peannaist dho na drochdhaoine a rinne dímeas do ghrása Dé ina sláinte ionas nach mbeadh faill aithrí acu nó trócaire dh'iarraidh ar uair a mbáis
Ní mian liom trácht fós ar dhaoine mírialta an tsaoil seo atá gan chreideamh gan 129 chrábhadh, gan dlí gan Dia a bhíos go laethúil ag magadh ar Chríosta agus ar a theampall ar an talamh nó go dtig an bás chun na leapa chucu ag tabhairt ordú dhóibh theacht gan mhoill go barra Íosa Críosta
Leis sin líonaidh siad le uafás, cuiridh fios ar an tsagart le bheith ina fhianaise ar an mbaspairt agus gcritheagla in áit bheith ina ministéir Dé ag glanadh a gconsiais
Beidh siad ins an am sin chomh laguchtaíoch mímhisneach ag dearcaint suas ar claíomh an bháis, agus a bhí siad aroimhe dána dalba ag déanamh peacaidh tráth a shíl siad go raibh sé i bhfad uabhtha
Is libhse amháin, a Chríostaidheannadh, is mian liom labhairt in mo chomhrá, de bhrí go bhfuil mórán i mur measc ag déanamh faillí ins an ní is riachtanasaí, mar a bhfuil leas mur n-anama agus ag cuartú go dúthrachtach nithibh fuinneamhacha neamhbhuana an tsaoil seo
Cé bhfuil agaibh an creideamh fíor agus eagla roimh fhearg Dé in mur gcroí, tá cinnte cuid agaibh ag caitheamh mur saoil mar Thurcaigh nó págánaigh, mar dhream gan chrábhadh amhail is nach mbeadh acra agaibh le Dia nó úsáid ar bith lena ghrása
Líonann siad a n-intinn le smaointe agus meabhrú nithibh nár féidir críochnú ann i mórán bliantaí, ní smaoiníonn aon uair amháin ar an mbás nó go 130 háirid measann siad go bhfuil sé fós i bhfad uabhtha ar modh nó nach n-athraíonn a mbeatha nó nach ndéan ullmhú ar bith orthu féin ina choinne
Déarfaidh fear na déileáil leis féin lá agus oíche, "Do rinne mé a leithéid seo de phroifid le deich mbliana
Tá mé cinnte ann i sláinte mhaith
Is féidir liom bheith fiche nó daichead bliain eile beo
Rachaidh mé ar m'aghaidh
Glacfaidh mé talamh
Tógfaidh mé tithe agus fágfaidh mé mo chlann saibhir i ndiaidh mo bháis " Déarfaidh fear an tsaibhris nach dtug ariamh déirce do na bochtaibh, nach dtug toistiún nó sé pingine ar iasacht dona chomharsanach gan interest dúbalta, nach bhfuil a athrach de Dhia aige ach a chuid airgid, nach bhfuil a athrach de dhlí aige ach coinsias fairsing santach, "Cruinneoidh mé saibhreas
Beidh saol fada agam agus gheobhaidh mé bás maith " Má chuirim ceist ar lucht na drúise ag a bhfuil a gcolainn ina camra salach ag an diabhal le na peacaí mallaithe nach féidir inse nó áireamh an bhfuil dúil acu le flaithis Dé dona n-anam dá bhfaigheadh siad bás ar an staid mhífhortnach ina bhfuil siad, déarfaidh siad tríd andóchas as trócaire an Athar Síoraí 131 go bhfuil tráth go leor acu tiontú ar Dhia nuair a bheidh siad sean, go bhfuil siad fós óg, agus go bhfuil dúil acu críoch maith a chur ar a mbeatha
Cuirim i gcás go dtiocfadh an bás mar chonstábla dána chun an dorais, i láthair do shláinte agus d'óige, i láthair do shaibhris agus do pheacaí
Do ghlac crith fuacht thú
Tháinig ort tinneas cinn
Luigh tú ar do leabaidh
Cuiridh tú fios ar an dochtúir
Ní bhfuil na leigheastracha ag tabhairt furtacht nó fuarú dhuit, ach is é atá an tinneas ag méadú
Tá d'ucht dá réabadh, do chroí dá loscadh, ann i bhfocal ní bhfuil dúil le do bheo
Déarfar leat fios a chur ar an tsagart agus do shíocháinte a dhéanamh le Dia sula bhfágfaidh tú an saol seo
Ó scéal uafásach, ó warning critheaglach don té nár smaoinigh ariamh aroimhe go dúthrachtach ar an mbás nó ar an mbreithiúnas
Déarfaidh sé leis féin, "Ó nach trua mo chás, nach tursach mo stát
Do thóg mé tithe
Do ghlac mé talamh a bhéarfadh proifid mhór isteach ar an mbliain seo
Goidé an tairbhe atá dhomh ann nuair a tchím nach bhfuil agam fanacht níos faide ar an tsaol seo, nach bhfuil agam le fáil ach coraí agus braillín mar éideadh agus uaigh domhain mar áras go lá an Luain
132 Ach is é is measa liom go gcaithfidh mé cuntas a thabhairt do mo mháistir, mo Thiarna, agus mo Dhia mórchumhachtach in mo bheatha mírialta
Faraor," a déarfaidh sé, "scairt ar mo chomharsain
Scairt ar cléireach a scríobhfas mo thiomnú
Scairt ar mo bhean agus ar mo chlann nó go gcuiridh mé beannacht leobh go síoraí " Tiocfaidh an sagart le práinn agus rachaidh suas chum na leapa chuig an duine mífhortúnach seo
Fiafróidh dhe an bhfuil sé ullmhaithe chun cuntas a thabhairt don Athair Síoraí ina bheatha le faoisidin ghlan aithríoch a dhéanamh
Freagróidh sé nach bhfuil go fóill, go raibh dúil aige a leithéid seo gnoithe a chríochnú, a leithéid seo trioblóid a chur dhe ar tús agus ina dhiaidh sin smaoineamh ar leas a anama
Mo thrua, níor smaoinigh sé riamh aroimhe ar an mbás, ach tchíonn tú anois i láthair é
Sin do bhean agus do chlann ag osnaí agus ag sileadh deor
Tchíonn tú do thiomnú déanach dá scríobh agus an sagart le taobh do leapa
Ann i bhfocal tchíonn tú gruaim agus tursa stampáilte ar gach taobh díot
Ó nach seo an t-amharc dólásach dobrónach dhon droch-Chríostaí nár smaoinigh ach go hannamh ar an tsíoraíocht, nár smaoinigh ach go hannamh 133 ar cuntas a thabhairt ina stíobhardacht, nach ndearna faoisidin ina pheacaí ach go hannamh le linn a shláinte
"Quid faciam
Goidé a dhéanfas mé
Sin mé caillte go síoraí " Beidh a choinsias dhá phiocadh agus dhá stróiceadh fá na peacaí nach ndearna faoisidin nó aithreachas ann riamh, agus in áit pardún dh'fháil ó Rí na Trócaire tríd an dólás a thig ó piantaí an bháis nó eagla ifrinn, is é a tharraingíonn an duine chun éadóchas slánaithe agus chun damnú síoraí
B'fhéidir go ndéarfadh comharsanach leat gur dhuine macánta Críostach thú
Déarfaidh tusa leat féin nuair a dhearcfas tú ar do pheacaí de réir a mailíse agus a nádúra gur thuill tú ifreann síoraí míle uair, go dearna tú peacaí i dtús do shaoil nár fhoilsigh tú riamh go sea, go dearna tú éagóir ar dhaoine ina gclú nó a maoin shaolta agus nach dtug tú sásamh dhóibh go fóill
"Ó a Dhia mórthrócaireach, goidé a dhéanfas mé
Sin ifreann craosach béalfhoscailte fúm agus na flaithis dúnta in m'aghaidh mura ndéanaidh mé faoisidin agus sásamh in gach 134 olc dá ndearna mé
Sin mo chroí briste, mo ucht dhá réabadh, mo shúile ag leá, gan bimide spáis agam, agus an tAthair Síoraí do mo thabhairt chun cuntais
Quid faciam
Goidé a dhéanfas mé " Tchíonn sibh leis seo, a Chríostaidheannadh, goidé chomh éigéillí amaideach is a bhíonn mórán agaibh ag ligean mur leas ar cairde, ag cur na haithrí ar athlá, agus cuntas mur n-anama go huair an bháis
Níl bliain dá dtig nach bhfeic sibh le mur súile duine éigin ag dul chun báis ann i ngearraimsir de spás
Ar an ábhar sin guím oraibh, a chairde, mur mbeatha a leasú ar an uair seo i láthair
Ná déanaidh aithris ar an stíobhard fealltach míchríostach ar a labhrann an soiscéal
Tabhair dhúinn, a Thiarna, grása mífhortún an bháis síoraí a sheachnadh
Tabhair dhúinn, a Slánaitheoir Íosa Críosta, grása cuntas díreach a thabhairt inár ngníomhartha, inár smaointe agus inár mbriathra ar an tsaol seo, ionas go mb'fhéidir linn do ghlóir a fheiscint ar an tsaol eile - grása atá mé a iarraidh dhaoibhse agus dhomh féin
Áiméan
135 Cum jejunasset 40 diebus et 40 noctibus postea esuriit (Matha 4:2)
Smaoiníodh gach Críostaí darb onóir leis bheith ina fhíormhac ag Íosa Críost inniu le móriontas ar an phatrún aithrí agus sampal troscaidh do leag síos os nár gcomhair Ardrí neimhe agus talamh ag troscadh daichead lá agus daichead oíche gan bia nó deoch do chaitheamh
Agus cé nach raibh peacaí air le sásamh nó cathuithe ar bith le bua dh'fháil air, cinnte ionas go dtaispeánfadh dhúinn go soiléir ród caol na bhflaitheas ghlac air féin an troscadh crua fada úd a fhulaingt, lena fhoilsiú dhúinn lena ghníomhartha in éineacht le a bhriathra, más mian linn pardún dh'fháil inár bpeacaí nó an bás síoraí a sheachnadh ar an tsaol seo, más mian linn glóir Dé a fheiscint ar an tsaol eile gurb éigean dhúinn, méad is atá inár gcumhachta, leanúint ar sampal ár Slánaitheoir le troscadh, le urnaí agus le déirce
"Ecce nunc tempus acceptabile etc," a deir Naomh Pól, "Féachaidh, a Chríostaithe, an aimsir thaitneamhach i láthair
Féachaidh laethaibh na troscaidh agus na sláinte
Guím oraibh," a deir sé, "gan an aimsir seo a chaill, gan na grása seo a ligean fá lár, mar a rinne sibh riamh go fóill," agus faraor mar a tchím mórán agaibh a dhéanamh ó tháinig an Carghas seo isteach, ag tabhairt suas a n-ainm agus a gcreideamh amháin do Dhia agus don Eaglais, 136 a n-anam, a gcroí agus a ngníomhartha don diabhal agus do na cathuithe, le mionnaí móra, meisce agus druncaireacht
Ó a Chríostaithe, guím oraibh aríst gan grása na haimsire beannaithe seo a chaill
Tabhraidh droimdhiúltú dho na peacaí mallaithe seo ina bhfuil sibh coirtheach
Stiúraidh mur ngníomhartha de réir naofacht mur gcreidimh
Do-gheobhaidh sibh ins an Carghas grása speisialta agus cuidiú láidir ó stóras na hEaglaise agus idirghuibhe na gCríostaidheanna, óir is deimhin go ngeallann Críost do bheirt nó thriúr a bhíos comhchruinn ina ainm go mbeidh sé féin ina measc réidh le gach achainí a dh'iarradar le haghaidh a slánaithe a thabhairt dhóibh
Nach féidir linn muinín láidir bheith againn ins an aimsir naofa seo go bhfaighidh mur gach grása, gach tíolacthaí agus gach suáilce atá de dhíth orainn nuair atá Críostaidheanna Caitliceacha an domhain go léir comhchruinn in ainm Íosa Críost ag sileadh deor ar son a bpeacaí, sínte ar talamh, ag bualadh a n-ucht le dólás croí, ag déanamh troscadh agus urnaí, a ndá láimh suas ag iarraidh pardúin ón Athair Síoraí ar son a bpeacaí féin agus peacaí an tsaoil go léir
Ionas go mb'fhéidir leis an gCarghas seo bheith agaibh go léir ina laethaibh slánaithe, luaíochta agus trócaire, taispeánfaidh mé dhaoibh i ngearrbhriathra goidé mar is cóir dhaoibh an aimsir seo a chaitheamh
Ar tús is éigean dhaoibh troscadh a dhéanamh; 2: is éigean dhaoibh aithrí a dhéanamh in mur 137 bpeacaí; 3: is éigean dhaoibh fá dheoidh rún daingean a ghlacadh gan peacú níos mó
Iarraimist grása an Spioraid Naoimh tríd idirghuí na Maighdean Muire ag rá, "Ave Maria " Tá troscadh an daichead lá seo ó thús na hEaglaise ar bail
Do thionscail na haspail é, do chleacht a ndeisceabail é agus thoirbhir ár sinsir anuas dhúinn é gan athrú ar domhan ó thús go dtí an Carghas seo i láthair
Do cuireadh ar bun é i gcuimhne throscadh ár Slánaitheora ins an bhfásach, agus tá sé ina shuí againn roimh pháis agus aiséirí ár Slánaitheora Íosa Críosta ionas go gcuimhneoimist rúndhiamhair báis ár dTiarna agus go gcaoinfimist ár bpeacaí, cionsiocair piantaí, piolóide agus báis dó, le go mb'fhéidir linn tríd a mhórghrása aiséirí a dhéanamh ó bhás inár bpeacaigh go beatha na ngrása
Is deimhin, a Chríostaithe, nach bhfuil meán ar bith is fearr le trócaire Dé a tharraingt anuas ar an bpeacach nó troscadh agus urnaí
Ardaíonn sé, mar a deir an Eaglais, an t-anam chun Dé, lasann tinidh an charántais ins an croí agus méadaíonn dólás naofa ins an intinn
Is sórt éiric a bhaineas an duine as féin le sásamh a thabhairt in gach ainmheasarthacht dá ndearna a cholainn, óir ag 138 diúltú dhi an bheatha choitianta do-bheir mur peannaiste dhonár gcorp agus nár gcéadfaí ar son gach peacadh dá ndearna mur le craos agus ainréim na colla
Ach cibé duine nár mian leis cosc a chur air féin ó iomarca bia nó dí ins an aimsir seo, nó nach smachtaíonn an cholainn chraosach mhadrúil a bhí ina ócáid peacaidh agus damnú síoraí aige go minic, is baolach dhó go bhfaighidh sé sciúirse ón tSlánaitheoir nach féidir a fhoilsiú nó a mhíniú
Tá sé deimhin go bhfuil crá agus greadadh le fáil ó lámh Dé ag an mhuintir a spárálas iad féin ó throscadh, ó urnaí, ó dhéirce ar an tsaol seo
Táim admhálach nach bhfuil duine ar bith óna nádúra féin ábalta ar cathuithe an diabhail agus ainmhian na colainne a smachtú agus go speisialta peacach bocht ar bith dá bhfuair siad impireacht ar a chéadfaí le taithí na lochta agus cleachtadh na bpeacaí
Agus is é seo an t-am go díreach is gnách leis an namhaid allta úd clann Íosa Críost a tharraingt isteach chun a líontaí mallaithe ag rá leobh lá agus oíche sampal Chríost a sheachnadh agus dlí bheannaithe na hEaglais a bhriseadh
Cuirfidh an t-ainspiorad mallaithe úd in amhail dhuit nach bhfuil troscadh tairbheach agat, nach bhfuil peacadh ar bith ina bhriseadh 139 agus más peacadh féin é go dtabharfaidh Dia pardún dhuit gan mhoill ann
Déarfaidh leat nach bhfuil sé ar do shon, nach bhfuil ach daoine bocht lag cráifeacha a chuirfeadh aird air
Fá dheoidh cuirfidh an scriosadóir marfach agus tíogar craosach in amhail dhuit nach bhfuil go háirid troscadh ar bith ar dheoch nó bhiotáilte, ionas go mb'fhéidir leis do tharraingt go duibheagán an uile locht, mar atá peacadh marfach na druncaireacht
Ó a Chríostaithe, nach bhfeic sibh go follasach mealltaireacht an diabhail, namhaid mur n-anama anseo
Ó nach scairtfidh sibh in am ar Íosa Críost chun cuidiú libh bua dh'fháil oraibh féin agus ar an áibhirseoir
Nach leanfaidh sibh ar sampal mur Slánaitheoir a thug diúltú do chathuithe
Nach ndéanfaidh sibh an troscadh le sásamh a thabhairt do Dhia in mur bpeacaí
Cinnte is díomhaoin dhaoibh troscadh a dhéanamh, a Chríostaithe, nó coinneáil ó ithe feola mura bhfuil rún daingean agaibh faoistin agus aithreachas fírinneach a dhéanamh in mur bpeacaí ionas go mb'fhéidir libh fearg Dé a mhaolú agus síocháinte shíoraí a dhéanamh leis uaidh seo suas
For ní bhfuil duine ar bith dá raibh de mhífhortún grása an Spioraid Naoimh a chaill le peacadh marfach, nach bhfuil d'fhiacha air aithreachas a dhéanamh ar feadh a shaoil
Maise má tá an aithrí riachtanasach gach uile am, ní raibh riamh 140 níos tairbhí ag an bpeacach nó in aimsir an Charghais agus troscaidh
For is aimsir í seo atá naofa ar mhodh speisialta
Is aimsir í dá bhfuil Íosa Críost lán trócaire réidh le an uile shórt beannachta agus grása a dhortadh anuas ar gach duine a leanas ar a shampal naofa
Is aimsir í ann i bhfocal dá bhfuil na sagairt ar na haltóracha agus Críostaidheanna Caitliceacha ar feadh an domhain comhchruinn in aon achainí amháin ag gárthach agus ag scairtigh ar an Athair Síoraí dh'iarraidh pardúin do lucht na haithrí agus a gcroí thiontú óna lochta - derelinquat impius viam suam etc
"Ó níl duine ar bith ar an domhan dhá mhéad a pheacaí, má thiontaíonn orm anois agus cúl a thabhairt dhon drochsmaointeamh, nach dtabharfaidh mé pardún dhó " Tá Íosa Críost féin ag fearailt ins an am seo arm cosanta oraibh, mar atá claíomh na haithrí le namhaid mur n-anama a choscairt
Agus dar ndóigh nach ndiúltaíonn duine ar bith dá bhfuil anseo beirint uirthi agus troid go crómhar in aghaidh an tsaoil, an diabhail agus an cholainn, nó má dhiúltaíonn is duine caillte é go síoraí
Má tá, deirim libh aríst, a Chríostaithe, nach bhfuil tairbhe ins an troscadh, nach bhfuil tairbhe ins an aithrí mura bhfuil rún daingean agaibh na 141 peacaí a sheachnadh uaidh seo suas
"Goidé an mhaith," a deir Naomh Auguistín, "bheith ag diúltú bia dho do cholainn tráth a bhíonn tú ag beathú do anama le na peacaí " Goidé an tairbhe bheith ag déanamh troscaidh nó déirce i láthair daoine má bhíonn an t-anam i láthair Dé lán cneácha le fearg, le bród, le saint nó drúis
Goidé an mhaith dhuit gan ithe ach aon chinn amháin bia má chaitheann tú an chuid is mó den lá agus den oíche le druncaireacht nó mionnaí móra, le striapachas nó gadaíocht
Cá mhéad duine i measc an phobail seo, faraor, ó tháinig an Carghas déanach seo isteach, in áit troscadh naofa a dhéanamh a bhí mar bheithígh bhrúidiúil, ina luí gan mhothú i múilleog na meisce, in áit urnaí nó trócaire Dé dh'iarraidh, a bhí ag tligean a maoin shaolta ina gcraos féin agus anamaibh i gcraos agus i mbéal an diabhail le mionnaí móra agus blaisféim, in áit faoisidin nó aithreachas a dhéanamh ina bpeacaí, a bhí ag méadú agus ag dúblú a bpeacaí agus a lochta le scannal do Dhia agus don comharsain
Nach bhfuil sé follasach go bhfuil an drong mallaithe seo ina namhaid aige Dia agus gurb é ifreann a bheas mar lóistín agus diabhail mar chuideachta acu go síoraí, má gheibh bás ar an staid seo
Ó a Chríostaidheanna, nach seachnóidh sibh cuideachta agus sampal an dream tubaisteach úd
Tá agaibh 142 sampal Íosa Críost, sampal na n-aithreacha naofa agus na naomh Críostaí a bhí i dtús na hEaglaise
Is éigean dhaoibh, más mian libh an ghlóir shíoraí dh'fháil ag uair mur mbáis, leanúint orthu
Is éigean dhaoibh ní hé amháin troscadh ó iomarca bia nó dí ach fós troscadh le mur gcroí, mur n-anam agus mar n-intinn
Is cóir dhaoibh troscadh le mur súile, le mur gcluasa, le mur dteangaidh agus le mur lámha agus le mur gcroí go hiomlán
Mar a deir St
Bernard, "Troiscidh tú le do shúile ag seachnadh an uile shórt féachaint mhailíseach pheacach
Troiscidh tú le do chluasa ag diúltú éisteacht le cúlchaint nó drochaithne do chomharsan
Troiscidh tú le do theangaidh le tabhairt suas do mhionnaí, do bhréaga agus do mhallachtaí " Troiscidh tú ann i bhfocal le do chéadfaí agus do chroí go hiomlán le droim a thabhairt don uile shórt peacaí, le smaoineamh, le briathra, le gníomh nó le faillí
Seo, a Chríostaithe, an troscadh fírinneach
Seo an troscadh spriodálta
Seo an troscadh atá riachtanasach ag an uile dhuine dár mian leis an Carghas dhul i dtairbhe dhó, nó a anam féin a shlánú
Ar an ábhar sin, a chairde, guím oraibh go léir in ainm 143 Íosa Críost inniu tiontú ar an lá beannaithe seo ó na peacaí agus na suáilce a thaithí
Tá a lán i mur measc b'fhéidir nach bhfeic an dara Carghas ar an tsaol seo
Mar sin imígí in uaigneas libh féin maidin agus tráthnóna, Domhnach agus lá saoire
Guidh Dia go dúthrachtach mur bpeacaí a mhaitheamh dhaoibh, agus iarraidh grása air gan pilleadh orthu níos mó
Déanaidh faoisidin iontu gan mhoill agus gheobhaidh sibh pardún ar an tsaol seo agus glóir sa tsaol eile - ní atá mé dh'iarraidh dhaoibhse agus dhomh féin
Áiméan
144 Ecce princeps unus accessit et adorabat eum dicens, "Filia mea " Do tháinig uachtarán an sionagóg le adhradh agus onóir chum an tSlánaitheora ag rá, "A Thiarna, fuair mo níon bás
Má tá, tar thusa agus leag do lámh uirthi agus beidh sí beo - Domine filia mea modo defuncta est sed veni impone manum tuam super eam et vivet " Do tháinig sé le reverence
Rinne sé adhradh dhó le onóir
D'iarr sé a achainí le umhlaíocht, agus fuair sé toradh ón tSlánaitheoir ar gach ní a d'iarr sé
Mar sin, a chairde, tá ullmhú áirithe riachtanach chum go mbeadh ár n-urnaí tairbheach
Tá coinníolladh áirithe úsáideach chum go bhfaighe sinn éisteacht ó Dhia agus toradh inár n-achainí
Nuair a théid sinn chum urnaí bíonn mur i láthair Dé lán dealramh agus maise, Cruthaitheoir na huile ní, do bhíonn na flaithis agus an talamh ar crith ina láthair
Goidé an grá, goidé an onóir, goidé an umhlaíocht nár chóir dhúinn ár n-anam a líonadh leis, ag dul i gcionn achainí dh'iarraidh ar an Dia mórchumhachtach seo
Nuair a théid sinn i láthair prionsa talmhaí 145 níl coispeán dá dtabharfaidh muinn, nó focal dá labharfaidh muinn nach gcuirfidh mur in ordú
Má théid sinn i gcionn achainí a iarraidh air, scríobhann ár petition le umhlaíocht ins na briathra is bríomhaire agus is taitneamhaí dár féidir le ár gciall agus ár dtuigse mheabhrú
Cé goidé atá ann ach duine de réir ár nádúra agus ár laige féin
Tá beagán beag os ár gcionn ann i gcéim shaolta
Agus fós goidé atá mur dh'iarraidh air ach caradas nó cuidiú beag saolta a ardós sinn i láthair daoine, má tá nach ndéan sinn unsa níos fearr nó níos measúla i bhfianaise Dé
Mar sin, a chairde, más mian linn Dia éisteacht le ár n-urnaí nó ár n-achainí, tosaímist agus críochnaímist í le umhlaíocht ar an modh gcéanna
Mar seo ardóidh sinn ár n-intinn os cionn nithibh neamhbuana an tsaoil seo, agus gluaisfidh mur i bhfianaise Íosa Críost a bheireas dhúinn go frialta líonmhar fonnmhar gach ní a iarr mur chum sochair do ár n-anam chum na beatha síoraí a ghnóthú
Roimh d'urnaí, smaoinigh bimide nó dhó féachaint an bhfuil do achainí dlisteanach, agus má tá iarr í le umhlaíocht agus le dóchas de bhrí go bhfuil an dá shuáilce seo riachtanasach chum go n-éistfeadh Dia leat
Ar tús tá an umhlaíocht róriachtanasach de bhrí nachar thuill sinn ní ar bith dh'fháil 146 ó Dhia riamh ach piantaí síoraí ifrinn ar son gach tréas dá dearna muid ina aghaidh le peacaí marfacha, agus mar sin nárbh ionadh Dia gan éisteacht le ár n-urnaí nó ár n-achainí
Tá sé fós riachtanasach dóchas bheith againn de bhrí nach féidir linn ní ar bith a fháil ó Dhia gan muinín agus dúil bheith againn as a mhórmhaitheas agus a thrócaire
Tráth a chuaigh ár Slánaitheoir le prionsa an sionagóg le míorúilte a dhéanamh, chas bean ar an mbealach air dá raibh sruth fola uirthi le dhá bhliain déag, agus chuimil sí í féin dena chuid éadaigh ar thaobh a chúil agus do thug Críosta luach saothair di ar son a creidimh agus a humhlaíochta ar modh gur shlánaigh sé í ón uair sin amach
Is sampal fírinneach an bhean seo ar peacaigh chruamhuineálacha an tsaoil, agus bheir sí teagas dhúinn ar an modh dár féidir linn grása Dé a fháil ar aist tráth a chailleas sinn é le na lochta
Tar éis an bhean bhocht seo a substaint agus a maoin shaolta a chaitheamh ar leigheastracha agus dochtúirí, bhí a costas gan tairbhe agus a haicíd gan leigheas
Mar an gcéanna, is neamhthairbheach dhon bpeacach leigheas a iarraidh ar chneácha a anama le maoin shaolta, de bhrí 147 gurb é Dia féin amháin a bheir dhúinn an balsam beannaithe, grása na haithrí, a chneasaíos gach lot agus gach cneá a bhíos ar an anam
Níor lig a náire dhi theacht os coinne Íosa ár Slánaitheoir
Do chuaigh sí i bhfolach ins an phobal
Ní mó gur lig teagmháil di baint lena chuid éadaigh
Ó féach goidé an umhlaíocht
Cinnte neartaigh sí í féin le dóchas dá gcuimleodh sí í féin dena chuid éadaigh go mbeadh sí slán, agus dá bhrí sin bhain sí claíomh an díoltais as lámh fhíorcheart Dé agus thiontaigh sí é chum trócaire a dhéanamh uirthi
Ó a Shlánaitheoir Íosa Críost, cá mhéad bliain atá m'anamsa i dtinneas marfach an pheacaidh agus nár iarr mé leigheas ach ar créatúr líonta de chneácha mar atá mé féin, agus a bhí faraor ina nócáid damnú síoraí ag m'anam go minic
Is tú féin, a Dhia na huile chumhachta, a scaoilfeas mé ón chuibhreach atá ar m'anam
Agus ar son go bhfuil náire orm nuair a dhearcaim ar méid mo pheacaí agus gach tréas dá ndearna mé in d'aghaidh
Cinnte nuair a smaoiním ar méid do thrócaire agus nach mian leat bás an pheacaigh nó a dhamnú síoraí, agus nach dtabhrann tú tarcaisne go brách don croí a thiontaíos ort 148 le dólas agus tursa
Tiontaím ort, a Thiarna, le mo chroí go hiomlán
Tá dólás orm ar son gach peacadh dá ndearna mé riamh in d'aghaidh
Tá súil agam le cúnamh do naomhghrása gan scarúint leat go brách
Is fearr liom bás dh'fháil nó do fhearg a thuilleamh uaidh seo suas
Do lean ár Slánaitheoir prionsa an sionagóg agus tráth a tháinig chum an tí d'ordaigh sé dho na daoine dhul amach for, "Ní bhfuair an cailín bás ach tá sí ina codladh - Recedite non est mortua puella sed dormit et diridebant eum (Matha 9) " Níor thuig siad ár Slánaitheoir agus bhí siad ag scig agus ag magadh faoi
Ó a Dhia mórthrócaireach, goidé dhá liacht uair is a tharlaíos an ní céanna i measc Críostaidheannadh na haimsire seo
Goidé chomh díreach is a leanann siad ar shampal mallaithe na gcinnGhiúdaigh seo ag magadh ar na suáilce nach mian leobhtha a thaithí
Má bhíonn duine umhal foighdeach, déarfar gur cladhaire bocht é
Má bhíonn duine fírinneach Críostach déarfar gur simpleacán gan chéill é
Má bheir duine pardún ins an olc a ghníthear air déarfar gur duine critheaglach é
Má tá ní féidir decree na bhflaitheas 149 a athrach le intinn an tsaoil seo, agus cibé a bhéarfas drochmheas do aitheanta Dé caithfidh sé aithreachas a dhéanamh anseo nó éisteacht le na briathra tursacha úd, "Discedite maledicti etc - Bígí ar siúl, a chlann na mallacht, go tinidh shíoraí ifrinn " Nuair a chuir sé na daoine amach, chuaigh sé isteach agus bheir greim láimhe ar an chailín agus d'éirigh sí suas beo - et cum ejecta esset turba etc
Ar an modh gcéanna más mian libh aiséirí a dhéanamh ó bhás an pheacaigh go beatha na ngrása, caithfidh sibh slua agus smaointe an tsaoil a dhíbirt in éineacht le na cathuithe as mur gcroí agus lóistín uaigneach a thabhairt do ghrása Dé in mur n-anamaibh
Ó a Shlánaitheoir Íosa Críost, cá le haghaidh a chruthaigh tú mé, le haghaidh an tsaoil seo nó le haghaidh na bhflaitheas
Más le haghaidh an tsaoil seo ag leanúint anchlaontaí na colainne le fearg, barbarthacht, drúisiúlacht, gadaíocht, mailís agus leisce
Má tá, más le haghaidh na bhflaitheas a chruthaigh tú mé, mar is deimhin gurb é ordaíos dhomh bheith umhal, rialta, geanmnaí, carántnach, cráifeach, admhaím le náire agus confusion domh féin go raibh mé riamh go sea ar seachrán ó chasán mo shábhála
Agus ar an ábhar sin iarraim ort, a Thiarna agus a Shlánaitheoir, grása le umhlaíocht, mo shoilsiú agus mo threorú ród mo shlánaithe ar an tsaol seo agus beidh dóchas agam go bhfaighidh mé tríd do mhórthrócaire ríochta na glóire ar an tsaol eile
Áiméan
150 On Sexagesima Sunday Semen est verbum Dei (Luke 8)
Is é an síol briathra Dé
Ní féidir le duine eolas bheith aige ar luach agus maitheas an tsaoil ar a labhrann an soiscéal mar a bhfuil briathra, grása agus fuil Íosa Críost gan líonadh le tursa ar an méad a chailltear den tsaol mórluaíoch seo
Goidé is ciall go bhfuil trí pháirt gan tortha
Nach dobrónach an scéal é
Is é stobrantas an talaimh agus mícharántas chroí na ndaoine is ócáid dhó - perditio tua ex te
Nach bhfuil sé follasach dá saothródh sinn an talamh, dá dtógfadh ar siúl na clocha, dá rútálfadh na draighne, go mbeadh againn fómhar iondúil
Ach faraor mar ghní mur faillí chum ár gcroí a ullmhú agus ár n-anamaibh a spreagadh leis na grása, tá an síol gan tairbhe gan tortha
Is é sin tá briathra Dé ní hé amháin neamhthairbheach ach fós chum damnú síoraí agaibh - thesaurisas tibi iram in diem irae
Ar an ábhar sin níl fáth casaoide againn ar laghad na ngrása; ach tá ócáid armála againn orainn féin nár fhreastail na 151 grása, nár leasaigh páirc ár n-anama
An féidir go mbeadh dúil ag duine leis an ní is fearr agus is mórluaíche ar an domhan gan oibriú ar a shon
An féidir a rá go mbeidh dúil ag duine le grása Dé agus le ríocht na bhflaitheas nach n-éisteann, nach n-umhlaíonn don Spiorad Naomh
Is ar an ábhar sin is mian liom solas beag a thabhairt dhaoibh ar an oibleagáid atá orainn gach ní a dhíbirt as ár gcroí a bhacas le briathra Dé, an síol móronóireach, tortha iondúil a thabhairt inár n-anam
Cé gur peacach mór mé féin, a Chríostaidheannadh, agus nach bhfuil dúil agam ach tríd ghrása Dé mé féin nó sibhse a shlánú ag foilsiú toil an Athar Síoraí dhaoibh agus le plandáil síol na ngrása in mur n-anam
Cé go bhfoilseodh an seanmóntaí is mírialta ar an domhan dhaoibh an aithrí agus an umhlaíocht, tá de fhiacha oraibh éisteacht leis amhail is gurb aspal nó Íosa Críost féin a bhí ag caint libh
Faraor tá na peacaí róchoitianta, na cathuithe róneartmhar le go mbeadh dúil againn go dtabharfadh Dia sagairt naofa bheannaithe go leor don Eaglais ag a mbeadh croí glan saor ón uile pheacadh agus ó chlaontacht nádúrtha, ag a mbeadh teanga mar chlaíomh an dá faobhar ag gearrú ar gach taobh nó ag lasadh mar thóirsí soilseacha croí gach duine a d'éistfeadh leobh
152 Maise in aimhdheoin mo choirthese, bheirim aghaidh ar bhriathra Dé agus parabal an tsoiscéil a mhíniú dhaoibh
Tuigthear leis an tsíol úd a cuireadh ar an ród mhór, an mhuintir a éisteann le briathra Dé agus nach dtuigeann nó nach dtabhrann aire ar bith dhó, agus mar nár cuireadh folach air agus fágadh ar uachtar an tallamh é
Níorbh ionadh go dtáinig na héanlaith, is é sin na hainspriodaibh, agus thóg ar siúl gan mhoill é
Cuireann St
Séamas i gcosúlacht iad le duine a dhearcfadh air féin ann i ngloine agus a dhearmadfadh gan mhoill goidé an deilbh a bhí air
Is gloine fírinneach briathar Dé, agus an té nach smaoiníonn air ach go héadrom bíonn sé neamhthairbheach aige
Tuigthear leis an cuid den tsíol a thit i measc carraigeacha, an mhuintir a éisteas le briathra Dé, a thuigeas agus a ghlacas iad go lúcháireach, mar do ghlac na cinnGhiúdaigh, de réir mar a deir an Slánaitheoir, lúcháir ar feadh gearraimsir i mbriathra Dé ag éisteacht leis an dealramh a thug Eoin Baiste dhóibh
Do chreideadar in Íosa Críost ag féachaint ar na mórmhíorúilte do rinne sé
Má tá, chomh luath agus a tháinig géarleanúint orthu, chailleadar na grása, sceith síol mhóraithrí Dé as a gcroí mar nach raibh rúta daingean an charántais aige
153 Tuigthear leis an cuid eile den tsíol a thit i measc draighneán, an mhuintir a éisteas, a chumhdaíos agus a ghrás briathra Dé
Má tá, fásann trioblóid an tsaoil agus cathuithe an tsaibhris ar modh go bplúchann an síol agus nach dtabhrann tortha ar bith chum na beatha shíoraí, mar nach raibh siad fuireachair ag gortghlanadh na bhfothannán, is é sin ag smachtú na n-anchlaonta agus ag díbirt na gcathuithe, fuaireadar bua agus seilbh in áit bhriathra Dé ins an croí
Níl duine ar bith ag a mbeadh grá ar a shlánú nach smaoineodh go dúthrachtach agus nach líonfadh le heagal ag cluinstin na mbriathra seo
B'fhurast do na héanlaith an síol úd a thógáil nach raibh faoi fhód
Agus níorbh ionadh gur thóg an diabhal ar siúl briathar Dé as croí na muintir nár chuala é ach go hannamh, nár éist leis ach go fuar fuinneamhach
Níorbh ionadh dá leagfadh séideog gaoithe teach a thógfaí ar bhanc gainnimh
Agus ar an modh gcéanna ní hionadh liom duine dearmad a dhéanamh do dhlí Dé atá amuigh as teampall Chríosta, atá tórtha don uile shórt peacaidh, atá dlúthcheangailte ins na lochta riamh ó rugadh é
Ach faraor is mór a éisteas liom, agus is ábhar eagla agus uafáis dhaoibhse agus dhomhsa go bhfuil síol bhriathra Dé a chluin mur go 154 minic, do ghlac mur go lúcháireach, a chuir rúta domhain inár n-anam dhá thógáil ar siúl uainn, dhá phlúchadh le fothannán agus dreasógaí an tsaoil seo ar modh nach bhfuil tortha na beatha shíoraí le fáil againn as
Agus sin uile tríd buaireamh an tsaoil, cathuithe an tsaibhris agus phléisiúr salach na colainne
Labhrann Íosa Críost go speisialta ar lucht an tsaibhris agus taispeánann goidé chomh dócúlach agus annamh is atá sábháil le fáil acu
"Mallacht oraibhse, a dhrong na sainte agus an tsaibhris, de bhrí go bhfuair sibh compord ar an tsaol seo - recipisti bona in vita tua " Deir sé linn go ndamnaíthear lucht an tsaibhris, ní ar son a bheith ina ndruncairí nó blasphemers, ina dtíoránaigh, ina lucht striapachais agus éagóra ar na bochtaibh, ach fós mar fuair siad sásamh, compord agus ollmhaitheas ar an tsaol seo le go dhearmadaigh siad Dia agus gur dhíbir siad a dhlí as a gcuimhne
Fiafraím dhíbh goidé is cóir don drong seo a dhéanamh ionas go seachnódh siad an breithiúnas uafásach critheaglach úd a beir an tAthair Síoraí ina n-aghaidh
Deir na haithreacha naofa nach bhfuil meán ar bith is fearr le breithiúnas Dé a athrú, an 155 damnú síoraí a sheachnadh nó gan do chroí a thabhairt don tsaibhreas - divitiae si affluant nolite cor apponere - gan dóchas bheith agat in do shaibhreas, agus bheith déirceach le bochtaibh
Dúirt Naomh Pól le Tiomóid comhairle a thabhairt ar lucht an tsaibhris gan bheith bródúil as ór nó airgead neamhbhuan an tsaoil, ach saibhreas síoraí a dhéanamh dona n-anamaibh, le bia a thabhairt don mbochtán ar a bhfuil ocras, éadach a chur ar an té atá nochtaithe, agus mar sin stóras a dhéanamh den tsaibhreas a thug Dia dhóbhtha le haghaidh na síoraíocht
Is cosúil le tinidh briathra Dé a théas agus a lasas croí an té a éisteas leis, a ullmhaíos é chun gach uile shórt maithis
Cibé stát nó staid dá mbeidh duine ann, ní féidir le focal Dé bheith neamhthairbheach aige
Dá mbeifeá marbh leis an bpeacadh, éist le glór Aonmhic Dé agus beidh tú beo
Dá mbeadh do chroí fuar sioctha, leáfaidh focal Dé thú mar oighreog os coinne na gréine de bhrí gur tinidh spride agus beois iad
Dá mbeifeá i ndorchadas agus in ainbhfios, bhéarfaidh briathra Dé solas agus eolas dhuit
Dá mbeadh namhaid an domhain i do thimpeall gheobhaidh tú bua, nó má 156 loitear thú leigheasfaidh briathra Dé thú
Ann i bhfocal, níl maitheas le fáil nach bhfaighidh tú má chumhdaíonn tú focal Dé
Tchíonn sibh anois, a Chríostaidheannadh, nach féidir le duine ar bith an iomad cúraim bheith aige ar bhriathra Dé
Smaoinígí agus cuimhnígí ar bhriathra Dé
Is é an moladh is fearr a bheir an soiscéal ar an Maighdean Ghlórmhar gur chumhdaigh sí ina croí gach focal dár dhúirt Dia
Oibrígí ar an ábhar sin le gach uile ní atá in aghaidh briathra Dé a dhíbirt as mur n-anam agus mur n-intinn
Nígí le deora na haithrí agus le dea-ghníomhartha, mar a bhfuil déirce, urnaí agus troscadh, gach tréas dá ndearna sibh riamh in aghaidh dlí agus ordú mur Slánaitheora Íosa Críosta
Ó a Thiarna, ó is é do ghrása féin amháin a bheireas dúinn na tortha atá tú dh'iarraidh orainn
Díbir as nár gcroí gach uile ní saolta a bhacas linn do aitheanta a chomhlíonadh agus ár n-anam a shlánadh
Ná lig do shoilse bhréige an tsaibhris nár ndalladh
Gortghlanaidh, díbir na dreasógaí mallaithe a phlúchas do bhriathra 157 beannaithe agus a bhacas leobh rúta daingean a chur inár n-anamaibh
Leasaigh, a Shlánaitheoir Íosa Críost, páirc ár n-anama
Gan do chuidiú níl ionainn ach talamh neamhthorthúil neamhthairbheach
Doirt anuas drúcht do ghrása inár gcroí ionas go mb'fhéidir linn tortha na síoraíocht bheith againn ar uair ár mbáis
Áiméan
158 2nd Sunday of Advent Beatus qui non fuerit scandalatus in me (Matha 11)
Is beannaithe an té nach nglacann scannal nó ócáid peacaidh ar mo shonsa
Do ghlac deisceabail Eoin Baiste scannal as an bheatha choitianta do lean Íosa Críost
Níor mhian leobh é bia nó deoch do chaitheamh
Níor mhór leobh é bheith folaite le craiceann camail mar a bhí a máistir
Agus mar nár thuig siad brí na suáilce fírinneach, níor mhór leobh é beatha róchrua a leanúint
Agus dá dhroim sin, ghlac éad iad le deisceabail Chríost agus dúirt nach ndearna troscadh mar iadsan
Ghlac na cinnGhiúdaigh scannal mar nach dtáinig an Rí Glórmhar chucu de réir a gcroí uaibhreach féin, le soilse agus dealramh saolta, le tréan lámha agus cumhachta airm chum go scaoilfeadh sé iad ó sclábhaíocht na Rómhánaigh
Do ghlac an mhuintir dár oscail dealramh a naofachta agus a mhíorúilte a súile scannal tráth a chonaic siad Críost ag fáil bháis tarcaisneach 159 i gcrann na croiche agus is é seo a bheir ar Naomh Pól a rá gur scannal an chroich do na cinnGhiúdaigh, gur díchiall í do na gintlithe - Judeis scandalum
In aimhdheoin gach móronóir a fuair ár Slánaitheoir le an aiséirí glórmhar ón mbás, in aimhdheoin gach mórchumhachta a fuair sé ar neamh agus ar talamh mar luach saothair don íobairt a rinne sé lena chorp naofa, tá cinnte simplíocht an tsoiscéil agus cruatanas na fírinne, a deir sé, ina ócáid peacaidh agus scannail ag Críostaidheannadh na haimsire seo, ar modh go ndeir siad lena ngníomhartha na briathra céanna a dúirt Iób tríd bhéal na bpeacaí, "Bí ar shiúl uainn, ní mian linn eolas dh'fháil ort - recede a nobis scientiam viarum tuarum nolumus " Mo thrua an saol ag a bhfuil Críost ina charraig tuisle mar nach mian leobh umhlaíocht a dhéanamh dhó
Mo thrua an saol a bheir scannal don Slánaitheoir i bpearsa na comharsan
Seo an dá scannal atá do-scartha óna chéile agus atá ina ócáid agus údar damnaithe ag gach anam a chailltear go síoraí
"Ave Maria " 160 Ní féidir le Íosa Críost bheith neamhthairbheach dhon duine, dhéanfaidh sé maith nó olc dó
"An té," a deir sé, "nach bhfuil ar mo thaobhsa, tá sé i m'aghaidh
An té nach gcnuasaíonn liomsa, scabann sé
Qui non collegit mecum spargit " Mura bhfuil Críost ina charaid, tá sé ina namhaid againn
Tá fírinne a bhéil le seirbhís nó díobháil dhúinn, leasfaidh nó loitfidh, sábhálfaidh nó damnóidh sinn
Tá Críost ár Slánaitheoir, a deirim, ina charraig choitianta ag na fíréin agus ag na peacaigh
Tá sé ina chloch bhoinn ag na fíréin a iompraíos, a cheanglaíos agus a neartaíos iad ins na grása
Tá sé ina scrioscharraig ag na peacaigh a bhriseas agus a réabas anamaibh go síoraí
Tá cinnte ina údar slánaithe nó ina ócáid damnaithe ag an duine
Slánaíthear sinn tríd thrócaire Dé agus damnaíthear sinn tríd ár bpeacaí féin
"Tá an leanbán seo," mar a dúirt an duine ársa naofa Simeon tráth a bhí sé idir a lámha ins an teampall, "le scrios agus aiséirí do mhórán " Tá sé chum aiséirí ghlórmhar ag an drong glanchroíoch a umhlaíos dó le grá air féin agus a dhlí bheannaithe, atá umhal moiglí ó chroí, a ghní maith in aghaidh 161 an oilc, a ghuíos ar a namhaid agus a bheireas pardún dhóibh, a chaoineas a bpeacaí féin agus peacaí an tsaoil go léir, a admhaíos iad i ngleann na ndeor, a chruthaíos gur Críostaidheannadh iad lena ngníomhartha mar a chruthaíonn an Slánaitheoir gurb é féin an Messias a gealladh dhon domhan ón tsíoraíocht anall
Má tá, cé dó a bhfuil Críost ina charraig scrios, ina ócáid peacaidh agus damnú síoraí
An bhfuil riachtanas agam trácht ar an drong díchreidmheach, atá dhá mbreith thart mar choscairt na habhna le gach séideog ghaoithe, ganfhios cá bhfuil creideamh ar bith siúrálta ina bhfuil sábháil le fáil
Bíonn an dream tubaisteach seo, in áit umhlaíocht do shampal Chríost, in áit umhlaíocht don creideamh fírinneach do theagas sé, in áit a dtuigse a chur faoi stiúraíocht an Spioraid Naoimh, ag éirí suas mar philosophers amaideacha nó mar chunsailéirí mallaithe, ag cur seisiúin ina shuí ar dhlí bheannaithe Dé, agus ag tligean Ardrí an domhain ag barra a n-intinn éigéillí
Ó a dhrong mhallaithe mhífhortúnaigh, nach n-admhaíonn an creideamh fíor a d'fhoilsigh an fáidh i bhfad roimh an am, 162 do chóineartaigh na haspail le míorúilte agus le dortadh an braon déanach dá gcuid fola in éineacht le na mílte mairtírigh
Má tá, is compord liom nach bhfuil ach fíorbheagán amadán nó daoine mire den tsórt seo le fáil in mur meascsa
Ná smaoinidh ar a shon sin, a chairde, go bhfuil sibh saor ó scannal nó ó peacaí in aghaidh mur Slánaitheora Íosa Críost, nuair nach séanann sibh é mar chinnGhiúdaigh, nó nach ndíolann sibh é mar Iúdás, agus go n-admhaíonn sibh é mar Chruthaitheoir agus mar Shlánaitheoir
Goidé is brí dhaoibh Críost a admháil ó bhéal agus a shéanadh ó chroí
Cá mhéad duine i mur measc nach bhfuil a athrú comhartha Críostaí air ach go dtáinig sé go fuar falsa spadánta chum an aifrinn
Nach dtéid chum scaraimint aon uair amháin sa bliain go neamhullmhaithe neamhchráifeach, agus dá bhfuil a ghníomhartha níos measa nó Turcach nó págánach
Tá faraor mórán agaibh ag a bhfuil croí uaibhreach faoi scáile geanmnaíocht, teangaidh 163 bhréagach, súile santacha, lámha salacha, ag déanamh adhradh bhréagach don Dia fíor
Foscailidh mur súile, a pheacaigh, le go bhfeice sibh in am an charraig chrua, an namhaid naofa neartmhar atá i mur n-aghaidh tráth a bhíonn ag déanamh adhradh don tsaol agus dia bréagach do mur substaint
Is deimhin nach féidir bua dh'fháil ar Chríost, nach féidir libh bascadh nó angadh a bhaint as fírinne a bhéil mura n-admhaí sibh é le mur ngníomhartha in éineacht le mur mbriathra
Tchím faraor go bhfuil mur n-intinn agus mur dtuigse chomh dall sin le méad na bpeacaí ar modh nach léir daoibh agus nach mothaíonn sibh na crumhóga marfacha atá ar mur n-anamaibh nó go músclóidh tromualach na fírinne ag teacht anuas ó ard na bhflaitheas ó bhéal Chríost sibh ag uair mur mbáis - qui ceciderit super lapidem istum confringetur
Dara pointe Tá sé fós dh'ualach ar gach Críostaí dea-shampal a thabhairt dona chomharsain le Dia a mholadh agus grá ár gcomhchréatúir 164 a neartú inár gcroí
Agus dá dhroim sin d'ordaigh Peadar príomhcheann na n-aspal, ag leanúint ar a mháistir Críost don duine dea-oibreacha a dhéanamh go soiléir i láthair daoine chum glóir agus moladh don Athair Síoraí atá ins na flaithis agus chum eiricigh agus págánaigh a tharraingt chum chreidimh ar talamh providentes bona non solum coram Deo sed etiam coram hominibus
Amhail is nach bhfuil ní ar bith is neartmhaire a tharraingíos daoine chum oilc nó droch-chuideacht agus drochshampal, ar an modh gcéanna níl ní ar bith is bríomhaire a tharraingíos duine chum suáilce nó dea-ghníomhartha agus dea-bhriathra na comharsan a fheiscint go follasach
Tá sé deimhin go raibh briathra agus gníomhartha na gCríostaidheannadh i dtús na heaglaise chomh buach le míorúilte, chomh soilseach le réalta, chomh lonrach le grian na bhflaitheas ag tabhairt solais agus eolais do náisiúin an domhain mhóir go loch na n-aspal, go teampall Chríosta
"Vineae florentes dederunt odorem suum " Ó a aimsir bheannaithe
Ó a aimsir fhortúnaigh
165 Cá ndeachaigh tú uainn
Goidé an sórt saoil atá againn in d'áit
Cá bhfuil an creideamh beo fírinneach úd
Cá bhfuil na gníomhartha naofa úd a bhí ag ár n-aithreacha a thug soilse agus dealramh i lár duibheagán dorchadais na bpeacaí agus na ndia bréagach
Ó mo thrua, tá na réalta úd inniu faoi smúid i bhflaitheas na heaglais
Tá na tóirsí úd inniu gan soilse i bhfearann Chríost de bhrí go bhfeic mur clann mhífhortúnach an tsaoil seo ag scrios agus ag damnú a chéile le drochshampal, cuid ag ól agus ar meisce, cuid ag gadaíocht agus ag robáil, cuid ag damnaíocht agus ag mallaíocht, cuid ag imeacht le antoil a gcoirp mar bheithígh bhrúidiúla
Ann i bhfocal, goidé an peacadh a rinne ariamh cinnGhiúdaigh nó Gintlithe, Turcach nó págánach nach bhfuil Críostaidheannadh coirtheach ann ins an aimsir seo
Nach ndéarfaí gur i Sodom nó Gomorá a tógadh ariamh cuid agaibh in áit bheith i dteampall Chríosta
Nach ndéarfaí gur le bheith i mur ndiabhail in ifreann a cruthaíodh sibh in áit bheith i mur naoimh ins na flaithis
Mallacht ar an drochshampal a thug a leithéid sciúirse orainn
Mallacht ar an tsaol a thug a leithéid scannail 166 dhúinn - vae mundo a scandalis
Creathnam go léir le uafás ag smaoineamh ar dhíoltas fíorcheart Dé in aghaidh údar scannail agus drochshampail na haimsire seo, mar a bhfuil drochaithreacha agus máithreacha an tsaoil, máistrí agus máistreásaí atá dhá dtiomnú féin agus a dteaghlach ina dtrúpaí go hifreann
Ar ndóigh nach bhfuil duine ar bith anseo inniu nár mhian leis an poll nimhe, an loc mallaithe síoraí úd a sheachnadh
Níl gan amhras
Dá bhfaigheadh aon anam amháin damanta cead ó Dhia theacht agus bliain nó ráithe a chaitheamh ar an tsaol seo le aithreachas, goidé mheasann sibh a dhéanfadh sé
Nach measann sibh go gcaoinfeadh a pheacaí gan mhoill agus go n-admhódh iad dona athair faoinstine, go seachnódh iad uaidh sin suas
Nach measann sibh go ndéanfadh troscadh, urnaí agus déirce le sásamh a thabhairt do Dhia agus don gcomharsain i ngleann na ndeor seo
Ní hé amháin seo, d'iompródh sé go foighdeach míchóngair agus bochtaineacht an tsaoil sula ndéanfadh peacadh marfach a dhamnódh 167 nó a thuillfeadh dhó dhul ar ais go toigh na bpian
Bhéarfadh gach sampal a b'fhearr don comharsain le briathra agus le gníomhartha a tharraingeodh iad chum na haithrí
Ann i bhfocal thaitheodh gach suáilce agus sheachnódh sé gach peacadh agus gach ócáid peacaidh
Ó a lucht éisteacht dílis, tá mé ag iarraidh mar achainí oraibhse, mar ghrá ar Dhia agus mur n-anamaibh féin, an rud céanna a dhéanamh ar an uair seo do dhéanfadh t'anam damanta dá bhfaigheadh sé scaoileadh as ifreann
Má tá chan fhaigheann go brách - ab inferno nulla est redempto
Cá leis a bhfuil sibh ag fanacht
Ní thig liomsa bliain ná seachtain de shaol a ghealladh daoibh, ach geallaim seo daoibh, cibé a dhéanas an aithrí fhírinneach, cibé iarras trócaire, shileas a dheoir le fuath ar a pheacaí mar ghrá ar Dhia agus admhaíos iad ag barra na faoisidin, go bhfuil pardún iomlán le fáil aige ar an uair seo
Ionas go 168 mb'fhéidir linn fearg Dé a mhaolú agus tinte craosacha ifrinn a sheachnadh, scairtimist in éineacht in guth ard ar Íosa Críost i gcrann na croiche le trócaire dh'fháil ón Athair Síoraí
Guímist é go dúthrachtach gan breith dhamanta a thabhairt ar aon a bhfuil anseo i láthair go brách
Caoinimist ár bpeacaí, admhaímist iad gan mhoill agus gheobhaidh mur pardún ins an tsaol seo agus glóir ins an tsaol eile
Áiméan
169 On the Mercy of God towards a Sinner "Say to them, "as I live," says the Lord, "I desire not the death of the wicked, but that the wicked turn from his way and live"" (Eizicéil 33: 2)
Níl, a Chríostaithe, ar an domhan ní ar bith níos iontaí, níl ní ar bith is dochuimsithe nó maitheas Dé dhon duine agus trócaire Rí na nGrása don pheacach
Bheir an duine, tráth a pheacaíonn sé, trí choispeán le é féin a chur thart go síoraí
Scarann sé ar tús lena Dhia, imíonn aríst níos faide agus níos faide ar seachrán, agus go laethúil ghní sé fá dheoidh fadchónaí ins an tseachrán
Goidé is gnách le Dia a dhéanamh leis ins an staid seo
Tá, bheir cuireadh dhó theacht ar ais, agus mura n-éistfidh leis leanann sé é le práinn agus déarfaidh leis go bhfuil ní hé amháin maithiúnas le fáil aige ach fós go nglacfaidh sé isteach chun a sheirbhís, chun a mhuintearais aríst é
An bhfuil ní ar bith is iontaí nó maitheas Dé dhon duine, agus olcas an duine dhó féin
Tá sé deimhin nach luaithe a scarann an peacach le Dia nó a ghní Dia úsáid don uile mheán grástúil lena thabhairt ar ais
Tógann sé gan mhoill smaointe buairsiúil trioblóideacha ina intinn nach dtabhrann reast dhó 170 lá nó oíche
Bheir aríst solas dó ar an staid mhífhortúnach ina bhfuil sé agus gach mírathúnas síoraí atá ag triall chuige
Taispeánann dhó neamhní phléisiúr an tsaoil seo a théid thart ann i mbimide, agus searbhacht na bpiantaí a leanas é gan chríoch gan deireadh
Cuireann in umhail dhó suaimhneas na haimsire do chaith sé ar staid na ngrása agus dólás na haimsire do chaith sé ar staid an pheacaidh
Chomh luath agus a chuireas Dia in umhail dhó mífhortún a stáit, bheir gan mhoill cuireadh dhó pilleadh
Deir leis gan náire nó faitíos bheith air, go bhfuil sé réidh ullmhaithe le maithiúnas a thabhairt dhó
Deir leis go minic na briathra carántacha úd, "Ó a mhic, nach dtabharfaidh tú do chroí domhsa " Cén duine mífhortúnach a bheadh ins an mbarra agus tligte chum báis a dhiúltódh a phardún ó lámh an bhreithimh a thug sentence air
Seo cás go díreach an peacach a dhiúltaíos pardún a ghlacaint ó thrócaire Dé na nGrása is é dhá fhearáilt air
Agus cé go seachnódh sé éadan Dé mar Ióna, cinnte bíonn Dia dhá leanúint ag fearáilt a ghrása air
Deir sé leis, "A pheacaigh bhoicht, cuimhnigh goidé an buaireamh intinne a bhí ort in éis an peacadh a dhéanamh, nó goidé an dólás atá fós ar do chroí " Nach bhfuil sé follasach go leanann Dia thú in gach uile áit, ar gach uile ócáid
Má chailleann tú do chlú le ócáid ar bith scannalach 171 nach mothaíonn tú Dia i láthair le cur in amhail dhuit gurb é do pheacaí is cionsiocair dhó
Má thig tinneas ar bith ort, tá Dia le taobh do leapa ag tabhairt comhairle ort gur míle measa an staid ina bhfuil do anam nó do cholainn
Má thig ort suaimhneas codlata, ní bhíonn reast le fáil ag do choinsias atá cinnte dhá rá leat má gheibh tú bás ins an staid seo go rachaidh tú ón leaba chun na huaighe, ón uaigh go fíoríochtar ifrinn
Agus mura gcorróidh seo an duine chun aithreachas a dhéanamh ina pheacaí agus theacht ar ais go ród a shlánaithe, tá Dia chomh gráúil sin ar an bpeacach go ndéanfaidh úsáid de uafás an bhreithiúnais dhéanaigh a leagan os a choinne, critheagla an bháis atá gach bimide ag an doras lena fhuadach ar siúl go poll tuarúil na bpian atá béalfhoscalite faoina chosa
Ó a Dhia, tá cinnte fios do mhaithis againn
Tá a fhios againn, mar a deir an fáidh naofa, "In aimsir do fheirge go gcuimhníonn tú ar do thrócaire (Habacúc 3: 2) " Tá cinnte cruamhuineálacht pheacaigh an tsaoil seo chomh danartha sin, ar modh nach n-éisteann le comhairle nó cuireadh Dé, nach bhfuil ní ar bith óna sciúirse féin a mhúsclós iad ón codladh marfach ina bhfuil siad
Níl ní ar bith is measa leobh nó a gcorrú as an staid mhífhortúnach ina bhfuil siad
Ó a Dhia na trócaire, dar ndóigh nár tharraing mur ort, níor tharraing
Tá aon mheán amháin ghrásúil i stóras Dé go fóill, mar atá an fhoighid
Leis an tsuáilce seo amháin cuireann sé séala ar gach trócaire
Fanann 172 sé leis an bpeacach smaoineamh air féin
"Cé aige a bhfuil a fhios," a deir an Dia foighdeach, "nach mb'fhéidir, má scoirimse bheith dhá leanúint, nach mb'fhéidir go mbeadh seisean tuirseach ó bheith ag imeacht uaim
Do chosain sé go daor dhomhsa dhá cheannach, ní mian liom a chaill " Nach measfá go mbeadh Dia ann i bhfearg leis an duine a rachadh i dtréas air, agus nach gcuirfeadh beann nó aird air uaidh sin amach
Ach ní mar sin a roinnfeas Dia leis an bpeacach
Mar atá follasach againn as na mórmhíorúilte lánthrócaireacha a roinn sé le Máire Mhaigdiléana, leis an poibleacánach, leis an mac doscaíoch air a léamar ins an scrioptúr tráth a d'éist siad lena ghrása ag déanamh na haithrí
Tráth a d'iarr an mac doscaíoch a roinn féin de oidhreacht a athara do fuair sé é, agus chuir thart é gan mhoill
Bhí uaidh sin amach i mbochtaineacht agus i dtarcaisne
Ní luaithe a phill ar ais go toigh a athara ag iarraidh coimrí agus dídeáin nó d'imigh an tathair carántach trócaireach chum a araicis
Bheir ar lámh air, thug póg dó agus dhoirt tuile deora le iomad lúcháire
Thug ordú féastaí agus ollghairdeas a dhéanamh ina choinne, "Óir," a deir sé, "Cailleadh mo mhac agus fuarthas é
Fuair sé bás agus d'éirigh sé beo " Seo go díreach eiseamláir 173 ar thrócaire Dé dhon bpeacach tháth a thiontaíonn óna lochta ag déanamh na haithrí
Ó a Dhia an charántais, nuair a philleann mur ort ag sileadh deor na haithrí le osna an chroí, maolaíonn do fhearg, titeann claíomh an díoltais as do lámh
In áit tinidh a chur anuas as na flaithis lenár scrios mar a thuill mur, is é a osclaíonn do thrócaire ag cur anuas drúcht na ngrása inár n-anamaibh
Ó a Chríostaithe, an féidir linn smaoineamh ar a mhaitheas gan leá siar le onóir agus le grá air
Ní léamar go ndearna an Slánaitheoir níos mó muintearais riamh le duine ar bith nó a rinne sé le lucht na haithrí
Sin Máire Mhaigdiléana a bhí ina peacach scannalach ar feadh Iosrael go huille, chomh luath agus a rinne an aithrí, fuair ó Dhia bheith ina dea-shampal ag an tsaol le méad a grá ar an tSlánaitheoir
Sin Peadar do shéan a Mháistir trí huaire i dtoigh Cháiafas, ní luaithe a dhoirt sé deoir na haithrí nó dhearc an Slánaitheoir air le trua, ní hé amháin go dtug pardún dhó ach rinne sé ceannfort dhe ar an eaglais go léir ar an talamh
Féachaidh ar gadaí na lámh deise, ar an mbimide dá ndearna sé an aithrí thug Críost ár Slánaitheoir breithiúnas trócaireach air agus chuir séala lena chuid fola go mbeadh sé in éineacht leis féin ar an lá céanna i bparthas
174 Ach níl úsáid againn dhul chomh fada seo a chuartú sampal ar mhaitheas Dé dhon bpeacach
Dearcadh gach aon agaibh isteach i mur gcoinsias agus smaoinigh goidé an lúcháir a bhí in mur gcroí nuair a spreag Dia le grása na haithrí ibh cé gur dhoirt sibh deora crua
Cinnte ba deora taitneamhacha iad, má bhí ualach trom oraibh thlig sibh ar siúl é
Ó a Dhia na ngrása agus na trócaire, an féidir linn bheith choíche tursach ag moladh do fhoighid agus do mhaithis dhúinn gach lá ó thoisíomar ar peacú in d'aghaidh
Nó an féidir linn scor go brách ó bheith ag caoineadh nár n-oilc agus nár mífhortúin féin a rinne drochúsáid de do ghrása agus de do thrócaire ag déanamh fadchónaí ins an bpeacadh ar son do mhórfhoighid linn
Nach cosúil mórán agaibh leis an mbeathach brúidiúil a bhuaileas a mháistir i ndiaidh bia agus deoch a thabhairt dhó, ibhse a bheireas drochmheas do fhoighid an tSlánaitheora
Ó a Dia an charántais agus na foighde, an bhfuil créatúr ar bith ar an talamh is mínádúrtha nó an duine a ghní olc dhe do mhaitheas agus nimh de do leas beannaithe
Nach iad clann an diabhail amháin a d'fhanfadh cinnte lochtach peacach mar tá Dia cinnte grásúil trócaireach
Nach duine a bheadh ar mire nó a chaill a chiall in éineacht lena chreideamh agus a charántas a bheadh 175 chomh andóchasach sin as trócaire Dé agus go gcodlódh sé ins an bpeacadh ar feadh a shaoil ar an ndúil go ndéanfadh aithrí go leor ag ponc an bháis, grása nár gheall Dia dhon duine riamh
Smaoinidh go minic, a Chríostaithe, nach bhfuil peacadh ar bith is mailísí nó drochúsáid a dhéanamh de thrócaire Dé, go loiteann sé Dia i lár a chroí
Cuimhnígí go minic go dtiontóidh Dia fá dheoidh thart ar lucht na bpeacaí seo agus go dtabharfaidh breithiúnas gan trócaire ar an mhuintir a ghní drochúsáid dena thrócaire agus dena ghrása ar an tsaol seo
Ó a Dhia charántaigh, tá mórán peacaí agam le caoineadh, ach ní dhéanaim feasta le mo ré drochmheas dhe do thrócaire nó dearmad dhe do mhaitheas for gan na suáilce seo bheinn inniu faoi sciúirse do fheirge, bheinn ar an mbimide seo do mo loscadh agus do mo dhó thíos i bhfíoríochtar ifrinn
Ó a Rí na bhFeart, adhraim agus onóraím thú go síoraí
Admhaím gurb é do thrócaire amháin a chumhdaigh mé ó bhás shíoraí
Ó a Dhia na bhflaitheas, dá mbeadh fios do mhaithis ag peacaigh an tsaoil seo ní chodlódh siad aon bhimide níos faide ar an staid mhífhortúnach ina bhfuil siad, ach is é a thligfeadh iad féin gan mhoill idir dhá láimh do thrócaire
176 D'iarrfadh siad pardún agus gheobhadh é
D'iarrfadh dídeán agus ní dhiúltfá iad
D'iarrfadh foscailt ag geataí do ghrása agus bhéarfá isteach iad go ríochta do Athara ins an glóir shíoraí - ní atá mé dh'iarraidh dhaoibhse agus dhomh féin, in ainm an Athar agus an Mhic agus an Spioraid Naoimh
Áiméan
(Translated from "The Elevation of the Soul", January 1st 1796)
177 Sodality or Society of the Christian Doctrine
Ar an loghadh do thug ár nAthair Naofa an Pápa Pius VI do gach aon a bhíos ins an compán bheannaithe úd dá ngairthear "A Sodality or Society of the Christian Doctrine"
"Seo an bheatha shíoraí, go mbeidh eolas acu ort, an Dia fíor, agus ar do mhac Íosa Críost, do chuir tú chugainn" (John 17:3)
Níl ní ar domhan is tairbhí, níl aon ní is riachtanasaí i mbeatha an duine nó a anam a shlánú
Ach, mar a deir Naomh Auguistín, cé gur chruthaigh Dia an duine gan cuidiú ar bith dh'iarraidh air, ní shlánaíonn sé é gan a chuidiú féin in éineacht lena ghrása
Tá sé ar an ábhar sin follasach nach féidir linn dhul ar aghaidh aon choispeán amháin ins an obair naofa seo gan gach ualach do chuir an tAthair Síoraí orainn a chomhlíonadh ó thaobh ár gcreidimh nó ár ngníomhartha
Anois is deacair do dhuine ar bith gach dualgas nó oibleagáid dá bhfuil air a chomhlíonadh gan eolas speisialta bheith aige ar an Teagas Críostach
Níl meán ar bith ina chumhachta nár chóir dó a chuardach
Níl páirt den domhan nár 178 chóir dhó siúl chun an teagas céanna do fhoghlaim: "Seo an bheatha shíoraí
etc ut supra " Cé go bhfuil an Teagas Críostach seo riachtanasach chum nár slánaithe, níl faraor ní ar bith is mó a ghníthear faillí dhe
Níl teagas ar bith is lú a chuardaíthear nó é, de bhrí go bhfeic mur an t-óg agus an t-ársa, an bocht agus an saibhir in ainbhfios rialacha a gcreidimh agus go háirid a ngníomhartha
Nach bhfeic sibh an mhuintir a baisteadh agus a tógadh i measc na gCaitlicigh, a fuair solas an creideamh fíor, a bhí ina gclann aige Dia agus ag an Eaglais, Dé Domhnaigh agus lá saoire ar meisce ag dul chum Aifrinn Dé, ag mallachtaigh mionnaí móra agus blaisféim tráthnóna: racán, sceoin agus buailteachas amuigh agus ins an mbaile ins an oíche: buntáiste, olc agus mailís ina gcroí lá arna mhárach
Do gairthear Críostaithe Caitliceacha dhíobh seo agus is ró-onórach is rónaofa an t-ainm
Ach faraor, cá bhfuil na gníomhartha, cá bhfuil na suáilce a bhéarfadh sórt ar bith onóir don ainm, nó a tharraingeodh moladh ar bith orthu ó bhéal a namhad
Níl siad le fáil
Níor léigh mur riamh ar ghníomhartha págánaigh nó éiricigh bheith níos scannalaí, níos measa agus níos follasaí nó atá gníomhartha mhórán de na Críostaithe Caitliceacha na haimsire seo, ar modh go bhfuil siad ag teagas dhóibh gach lá bheith seasmhach ins an éiriceacht agus ins an bpágánacht agus na lochta, agus ins an am céanna deora a tharraingt as croí an dea-dhuine
179 Sin agaibh na mífhortúin do leanas faillí ins an Teagas Críostach
Anois ó tá an croí ina háitigh ag na suáilce agus ag na lochta, caithfear a stiúradh de réir an tuigse agus an eolais
Má bhíonn an intinn gan eolas gan solas an chreidimh (do thig ón éisteacht, mar a deir Naomh Pól), ní féidir léi an t-olc a sheachnadh, nó nár spreagadh chum maithis
Agus má fhágthar an intinn bhocht chlaon agus an cholainn mhadrúil mhífhortúnach atá inár dtimpeall gan oideas gan eolas faoi iomartas an áibhirseora, an namhaid allta úd, nach bhfuil sé follasach go dtitfidh mur in gach uile locht agus anlathaiseacht
Seo rúta fírinne gach uile pheacadh ar an domhan
Titeann cuid de na Críostaidheannadh ann i bpeacadh le súile foscailte, is é sin lena dtoildheoin féin, agus peacaíonn mórán acu tríd ainbhios a gcreidimh
Mar Iúdás díolann cuid acu Críosta lena namhaid cé go bhfuil fios acu gurb é Dia agus a máistir é
Ach mar chinnGhiúdaigh ghní mórán mionnaí mallachtaí agus blaisféim, sciúirsí agus tairní dhó gan fios goidé atá siad a dhéanamh, agus mar a dúirt Naomh Pól le murdaróirí Chríosta, féadamar a rá ann i modh áirithe le a lán de Chríostaidheannadh na haimsire seo, dá mbeadh eolas acu ar Chríosta, Rí na Glóire, ní chéasfadh siad é
180 Anois níl duine ar bith ach duine a chaill ciall a choinsiais agus a mhothú, níl duine ar an tsaol ag a bhfuil ar Dhia agus ar a chomharsain nár mhian leis na mífhortúin síoraí seo a ruaigeadh as an tsaol, más mian leis é féin dhul go flaitheas Dé go brách
Tá d'fhiacha ar na haithreacha agus máithreacha teagas a thabhairt dá gclainn
Tá d'fhiacha ar máistirí agus máistreasaí teagas a thabhairt dá seirbhísigh
Tá d'fhiacha ar an gcomharsanach teagas a thabhairt dona chomharsanach
Agus is peacadh agus is coir mhór dhóibh gan a thabhairt
Tá a n-anam i ngeall, for deir an Spiorad Naomh gurb éigean dhóibh freagar ar son a n-anamaibh (3 Kings)
Cé go bhfuil fearg Dé lasta le peannaiste síoraí a thabhairt don Críostaí mícharántach a ligfeas faillí ins an teagas naofa seo a threorú
Tá ar an taobh eile ag an té a leanas é luach saothair speisialta ins an glóir shíoraí le fáil ar son a charántais lena chomhchréatúir
An té a theagasas an t-ainbhfiosach i rialacht Dé agus na hEaglaise, cuidíonn le Críost anamaibh a shlánú
Níl beannacht nó trócaire a gealladh dhúinn ins an tsoiscéal nó in áit ar bith eile sa scrioptúr ar oibreacha an charántais, nach bhfuil geallta go speisialta dhon té a bheireas an Teagas Críostach dhona dhreatháir
Anois, a Chríostaidheannadh, is deimhin gur fearr, gur mórluaíche agus gur buaine na flaithis nó 181 an talamh
Is deimhin arís gur fearr, gur buaine agus gur measúla an t-anam nó an cholainn
Ar an ábhar sin is fearr agus is tairbhí an déirce spioradálta, a bheireas tú uait leis an Teagas Críostach, nó trócaire nó déirce ar bith teamparálta do riachtanas na colainne
Ar an ábhar sin, le mur liostáil ins an arm naofa trócaireach seo, agus lena bheannacht a spreagadh agus a leathadh in mur measc, do thug ár nAthair Naofa, an Pápa, cumhachta do eaglais na ríochta seo loghadh a thabhairt dho shealbhán ar bith Críostaidheannadh Caitliceach a theagasas an Teagas Críostach dhon mhuintir atá in ainbhfios
Do-gheobhaidh baill na cuideacht na loghaidh a leanas: 1 - loghadh ginearálta do gach ball ar dhul isteach san ord 2 - loghadh ginearálta do gach ball ag uair a bháis 3 - loghadh ginearálta do gach ball lá gach mí 4 - loghadh seacht mbliana gach am agus gach uair a theagasas sé an Teagas Críostach
(Translated from "The Pious Christian", September 1st 1796)
182 August 15th 1797 Indica mihi quem diligit anima mea, ubi pascas, ubi cubes in meridie (Cant 1: 6)
Taispeáin domh, fíorghrá m'anama, cá gcónaíonn tú ag meán lae, nó cá bhfuil do bheatha shíoraí
Is iad seo briathra anam an fhíréin tráth a bhíos cuibhreacha dlútha na colainne agus néaltaí dorcha an bháis dá coinneáil scartha óna céile Íosa Críost
Bíonn, cinnte, ag osnaí agus i ndobrón ag fanacht leis an uair fhortúnach úd a d'osclódh dhi na flaithis chun go bhfeicfeadh an tsoilse shíoraí a ghránn sí ó chroí
"Indica mihi quem diligit anima mea etc - taispeán domh cá bhfuil do ionad cónaithe nó do áit reast síoraí " In aimhdheoin gach mórgheall a bhíos ag na fíréin i saibhreas dochríochnaithe na bhflaitheas, bíonn cinnte antoil na gcéadfaí agus laige na nádúir dhá dtarraingt chum a ngrá a roinn idir saibhreas cathaitheach neamhbhuan an tsaoil seo agus saibhreas beobhuan na bhflaitheas, ar modh go ndéarfaí gur mhian leobh, in aghaidh briathra Dé féin, Dia agus an saol a shásamh ar aon iúl, na flaithis dh'fháil gan scarúint leis an tsaol - nolumus expoliari sed super vestri
183 Is féidir a rá gurb í máthair bheannaithe Íosa amháin i measc créatúr réasúnta an tsaoil a phronn Íosa féin go hiomlán idir corp agus anam ar Dhia agus ar na flaithis
Scar sí ó chroí go hiomlán chomh mór sin ón tsaol agus óna mhaitheas le go raibh sí faoi dhólás agus i dtuirse tráth a bhí i gcolainn daonna ar talamh, do bhí sí lán lúcháire agus fáilte roimh an mbás a bhí lena hardú ins na flaithis agus seilbh a thabhairt di ar ríocht a Mic, searc agus fíorghrá a hanama
"Indica mihi quem diligit anima mea - taispeán domh cá gcónaíonn tú, a Íosa Mhic Dé, nó cá bhfuil do reast síoraí " Is cothrom an lae seo do-ghní ár Naomh-máthair, an Eaglais, sollúid ardú na Maighdine Muire ó ghleann na ndeor seo ina bhfuil mur go ríocht síoraí a Mic Íosa Slánaitheoir, mar a bhfuair sí cróinn ghlórmhar agus cathaoir ríúil os cionn naomh agus ban-naomh na bhflaitheas go léir
Is fíor gur díomhaoin dhomhsa nó do neach a maireann iarraidh a thabhairt ar onóir nó mórchéim na Maighdine Muire a mhíniú dhaoibh
Is deimhin go ndeir Naomh Pól nár chuala cluas, nach bhfaca súil agus nach féidir le intinn duine cuimsiú an ghlóir atá le fáil ag naoimh na bhflaitheas
Goidé mar a fhoilseofar an ardchéim agus an onóir a bhí le fáil ag an Maighdean ab áille scéimh ar talamh agus an bhanríon 184 ab airde cumhachta faoi Dhia féin ins an cúirt ainglí
Ó a bhanríon na n-aingle, dá mbeadh mo intleacht láidir go leor, nó mo bhriathra neartmhar chun go mb'fhéidir liom do shuáilce a mhíniú mar is cóir, ní bheinn choíche tuirse dho do mholadh, ach de bhrí gur ní seo a sháraíos ar mo lagchumhachta, glacfaidh mé amháin as lámh sollúid an lae seo a mhíniú in gearrbhriathra de réir intinn na heaglaise a ordaíos dhúinn moladh agus buíochas a thabhairt don At Síoraí, ar son gach tíolactha agus grása a thug sé ina thrócaire don Mhaighdean Muire, atá againn anseo inniu ina patrún chun leanúint ar a suáilce, agus ina hadvocate trócaireach ag pléideáil ar nár son ag barra Íosa Críost ins na flaithis
Guímist Íosa go dúthrachtach theacht a chuidiú linn, ní hé amháin ar an uair seo ach fós ag uair chontúirteach an bháis, grása atá mé a iarraidh ón Spiorad Naomh tríd idirghuí na Maighdean Muire ag rá, "Ave Maria " Le smaoineamh ar rúndhiamhair an lae seo, mar a bhfuil ardú na Maighdine Muire idir corp agus anam chun na bhflaitheas, tchíonn muinn le súile nár gcreidimh bean ina máthair agus ina maighdean ar aon iúl, bean a bhí ina créatúr ar talamh ina banríon inniu ar na flaithis, bean ag fáil cróinn ghlórmhar shíoraí ón mac a d'iompair sí féin ina broinn
Admhaím, 185 a Chríostaithe, gur ní seo atá dothuigse do-áirithe agamsa ná agaibhse ar modh gur féidir linn a rá le Naomh Pól, "O altitudo divitearum - ó a dhoimhneacht stóras Dé " Ach níl againn níos mó le déanamh nó buíochas a thabhairt ónár gcroí don Athair Síoraí ar son gach mórshuáilce a phronn sé go fonnmhar fialmhar ar an Maighdean, agus go speisialta fán cróinn ghlórmhar a chuir sé ar a ceann cothrom an lae seo
Do tháinig naoi n-ord ainglí na bhflaitheas chun a haraicise ag seinm amhrán binne agus sailm mholta
Tráth a chonairc Seraphims agus Cherubims an Mhaighdean ag éirí suas ón talamh mar réalt na maidne, mar ghealach nó grian lonrach soilseach, do dalladh iad le méid a maise agus a scéimhe ar modh gur scairt siad amach ann i móriontas, "Quae est ista quae adcendit in deserto deliciis afficiens innisa super delectum suum
- Cé a dhoirt do chuid fola
Cé hé a spar ar an croich thú " D'fhreagair Críosta, "Tá, easumhlaíocht agus tréas na gCríostaidheanna " Ó éistidh leis an briathra seo, ibhse a dhaoine mífhortúnacha atá ag caitheamh mur saoil agus mur sláinte ann i bpeacadh agus i gcogadh le mur Slánaitheoir
Éistigí leis seo, ibhse nach smachtaíonn mur dteangthacha ó dhamnaíocht, ó bhlaisféim, cúlchaint agus bréaga, céasann sibh mur nDia
Éistigí le na briathra seo, ibhse a bheir réim do amharc mur súl, do smaointe mur n-intinne, do ghlacaireacht mur lámha in gach gníomh truaillí drúisiúil madrúil, ibhse a chailleann mur gciall agus mur gcéadfaí le craos agus brúidiúlacht, ibhse a lucht na sainte, a bhíos ag meabhrú lá agus oíche chum saibhreas bhréagach an tsaoil seo do chruinniú, ibhse, a deirim ann i bhfocal, nach stopann ó chineál ar bith peacaidh a thionsclaíos
286 Ann i bhfocal, a Chríostaithe, níl leigheas le fáil níos fearr ar an bpeacadh seo ar dár thrácht mé nó sacraimint naofa na haithrí má ghlacthar é leis an ullmhú riachtanach, in éineacht le troscadh, urnaí agus déirce
Óir is cosúil na peacaí seo orthu dár thrácht mé leis an diabhal ar a dtráchtann an Slánaitheoir ins an tsoiscéal nach féidir a dhíbirt gan urnaí in éineacht le troscadh
287 Second Sunday of Lent - On Penance as a Virtue
Nisi penitentiam egeritis omnes simul peribitis
Ach mura ndéanaidh sibh an aithrí beidh sibh go léir caillte (Luke 13:13)
Ní hé amháin go bhfuil dlí Dé dhá ordú dhúinn ach fós tá dlí na nádúra agus ár réasún féin dhá fhoilsiú dhúinn gur cóir sásamh a thabhairt in gach peacadh a dearnamar ariamh
Cá le haghaidh troscadh na haimsire seo agus gach pian agus gach dócúl eile a leagthar orainn ach chun comhoibriú le ceart Dé chun a fhearg a mhaolú
Chun spiorad na haithrí a leanúint dháiríribh, is éigean dhúinn tiontú ón bpeacadh ar Dhia ag athrach ár mbeatha, agus ag seachnadh na sciúirsí a thuilleamar le íobairt agus crá colainne, agus sin iomlán suáilce na haithrí
288 Deirim libh, a Chríostaidheanna, go bhfuil suáilce na haithrí roinnte ann i ndá pháirt
Ar dtús, tiontú an chroí agus na tola ón bpeacadh chun Dé le sásamh a thabhairt don Rí glórmhar ar son gach tréas ina raibh muinn coireach ann roimhe seo
Le bheith deimhin dhe níl againn ach smaoineamh ar nádúr an pheacaidh ann féin
Leis an bpeacadh cuireann muinn fearg ar Dhia
Leis an bpeacadh seasann muinn suas go dána in aghaidh a chumhachta agus dramhlaíonn faoinár gcosa a dhlí bheannaithe
Leis an bpeacadh briseann muinn gach móid agus gach gealladh a tugadh ar nár son ag an iomar bhaiste
Fá dheoidh leis an bpeacadh ní bheir mur do Dhia ar son gach tíolactha agus gach suáilce a roinn sé linn go fialmhar ach mailís agus mícharántas
Anois, a phobail, tar éis an peacadh do dhéanamh níl agaibh ach aithreachas do dhéanamh nó damnú síoraí dh'fháil
Mar a deir an téacs dár thosaigh mé leis, "Mura 289 ndéanaidh sibh an aithrí, tá sibh go léir caillte " Ag teacht an bháis, feicfidh sibh an fírinne seo go follasach, músclófar mur gcoinsiasa agus líontar mur n-intinn le uafás ag smaoineamh go bhfuil Dia ceart, agus go mbainfidh sé éiric as gach peacach nach ndéan an aithrí, go gcaithfidh sibh an fheoirling dhéanach de na fiacha mór atá oraibh a dhíol sula bhfaighidh sibh isteach go ríochta na bhflaitheas
Ar an ábhar sin, más mian linn fearg Dé a mhaolú agus piantaí síoraí ifrinn a sheachnadh i ndiaidh mur mbáis is éigean daoibh tortha na haithrí do dhéanamh
Is iad seo na tortha amháin a chumhdós sinn ó bhreithiúnas crua agus ó dhamnú síoraí
Mar sin déanaimist an aithrí, agus ní baolach dhúinn go brách
Cé go bhfuil Dia ceart, tá sé fós lán trócaire, agus is é aimsir ár mbeatha ar an tsaol seo an aimsir dár chóir dhúinn a thrócaire a agradh ionas go mb'fhéidir linn piantaí ifrinn a sheachnadh 290 le brí na suáilce bheannaithe seo na haithrí
Ní hé amháin go ndeir Dia linn go bhfuil sé riachtanasach ach fós bheir sé cuireadh dhúinn theacht chun na haithrí
Deir an Slánaitheoir linn, "Má ghní an peacach an aithrí, ní agrófar a choirthe air " Tiontaígí ar Dhia agus déanaigí aithreachas in mur lochta agus ní bhíonn siad chun scrios síoraí dhaoibh, ach dá mbeadh mur bpeacaí chomh dearg le fuil beidh siad chomh geal le sneachta
Sin agaibh, a Chríostaidheanna, leigheas mur bpeacaí, an aithrí a bheireas ibh tríd farraige chontúirteach an tsaoil seo go longfort na glóire
Theagas na fáithe an aithrí ins an tseanreacht, theagas na haspail í ins an reacht nua
Is leis an aithrí a thosaigh Eoin Baiste le teacht Chríosta ár dTiarna a fhoilsiú don domhan
Is leis an aithrí a thosaigh Críosta é féin an soiscéal beannaithe a fhoilsiú don 291 tsaol go léir
Dearcaidh ar an aithrí a rinne Dáiví an rí tar éis titim i bpeacadh an adhaltranais agus murdair
Chuir an tAthair Síoraí fáidh chuige le rabhadh, d'éist sé leis, d'umhlaigh sé dhó agus fuair sé pardún iomlán ina pheacaí
Is leor seo le brí agus éifeacht na haithrí a fhoilsiú dhaoibh óir is deimhin nach dtáinig ár Slánaitheoir Íosa Críost inár measc le athrach intinne ach leis an caora a cailleadh do fháil, an duine tinn a leigheas agus le scairtigh ar na peacaigh chum na haithrí
Smaoinígí anois goidé a chosain sé do tSlánaitheoir grása na haithrí a cheannach dhúinn
Dearcaigí air spartha ar crann na croiche agus é folaite ó mhullach go lár le cneácha, agus é ag fáil bháis le geataí na glóire a oscailt dhaoibhse
Éistigí leis ins an agony, "Tá tart orm chun na peacaigh do shlánú " Agus má tá aon dath de ghrá Dé beo in mur gcroíthe nífidh sibh a chosa le dólás croí 292 agus le deora na haithrí
Anois dá dtarlódh éinneach i mur measc neamh-mhothaitheach don carántas éagsúil a rinne ár Slánaitheoir orainn, ar ndóigh go músclódh an chontúirt ina bhfuil sibh chun mur ndualgas a chomhlíonadh
Níl agaibh ach dearcaint ar tinte craosacha ifrinn atá ag feitheamh ar an neamhaithríoch
Éistigí le screadfach na n-anam damanta
Ó a pheacaigh chruamhuineálach buansheasmhach ins na lochta nach smaoiníonn agus nach dtuigeann goidé an peannaiste atá ag Dia i do choinne
Déarfaidh gach anam damanta libh na briathra seo, "Mar atá sinne inniu, beidh sibhse amárach, iolctha thíos in ifreann, mura ndéanaidh sibh an aithrí " Ó a Chríostaidheanna, glacaigí rabhadh in am ó Dhia na trócaire a dúirt linn nach mian leat bás an pheacaigh ach é tiontú agus bheith beo, ionas go mb'fhéidir linn ar an tsaol seo aithreachas a dhéanamh, agus an ghlóir shíoraí 293 do fháil ó do lámh trócaireach ar an tsaol eile
Áiméan
An Exortation on the Resurrection of Jesus Christ, 1814
Is cothrom an lae seo a rinne ár dTiarna Íosa Críosta aiséirí ón bás scannalach a d'fhulaing sé ar crann na croiche idir murdaróir agus robaire
Tar éis bua dh'fháil ar an mbás, smachtaigh sé cumhachta an diabhail agus ifrinn go huile
Ní féidir leis an mbás nó cumhachta na págánaigh, Iúdaigh nó Gentiles bua dh'fháil air uaidh sin amach
Níl sollúid ar bith is onóraí nó is lúcháirí ag Críostaidheannaí an domhain go léir nó sollúid an lae seo, de bhrí go bhfuil sé ina ghrunda ag ár gcreideamh agus ina stiúr ag ár ngníomhartha, lenár dtabhairt sábháilte go longfort na glóire
Is ar an lá sollúideach seo do ghlac ár dTiarna Íosa Críost aríst an cholainn 294 údaí a céasadh ar crann na croiche tá trí lá ó shin
Fuair sí bua ar an namhaid, impireacht ar an mbás, agus bua ar ifreann
D'oscail sé geataí na bhflaitheas dhó féin mar dhuine agus don domhan go léir a chreideas agus a umhlaíos dona dhlí bheannaithe, "Féach, leag mé amach ríochta dhaoibhse mar a leag mo Athair dhomhsa, preasanta nach féidir a luach a mheas nó a chuimsiú
Roinnfidh mé mo ríochta libhse ar na coinníolladh dá bhfuair mé féin í ón Athair Síoraí " Is deimhin gur fiú nár saothar cuartú go dúthrachtach goidé na coinníolladh iad seo
Seo ar tús mar a dúirt Naomh Pól, "D'umhlaigh sé é féin don mbás, do bhás na croiche
Ar an ábhar sin d'ardaigh an tAthair Síoraí é " Ó na coinníollacha seo a fhásann nár bhfortún síoraí
Is éigean dhúinn a bheith umhal, foighdeach, fulaingteach nó is 295 neamhní dhúinn dúil a bheith againn le roinn nó páirt a fháil den ríochta glórmhar údaí a cheannaigh sé dhúinn
Is éigean do na Críostaidheanna an umhlaíocht seo a thaithí ag tarcaisniú a ghlóire agus a ghníomhartha féin, agus mórmheas a bheith aige ar briathra Dé agus a chomhchréatúr
D'íoslaigh Críosta é féin don mbás, mar a deir an soiscéal
Toirmisceann sé orainn mionnaí agus mallachtaí do thabhairt, nó díobháil ar bith a dhéanamh do éinneach ar bith dá maireann nó réim a thabhairt do ainmhianaibh ár gcolainne
Ordaíonn dhúinn Domhnach agus laethaibh saoire a chaitheamh go naofa, bheith umhal do ár n-aithreacha agus do ár máithreacha, grá a bheith againn ar ár gcomharsain ar son Dé agus ar Dhia ar a shon féin os cionn an iomláin
Má dhiúltaíonn sibh umhlaíocht do na haitheanta seo cuireann sibh go toilteanach glais agus boltaí ar gheataí 296 na glóire in aghaidh mur n-anama féin óir ní shábhálann sé agus fós ní thig leis éinneach do shábháil gan an umhlaíocht
Ar an ábhar sin gach aon dar mian leis roinn a fháil den aiséirí nó an ghlóir shíoraí údaí atá sé a fhearáilt orainn, is éigean dó bás a fhulaingt le Críosta más mian leis a bheith beo le Críosta
Is deimhin gur maith agus gur mórluaíoch na suáilce troscadh, urnaí, aithrí agus déirce, ach ní bhudh leor iad chun leanúint go dlúth ar choispeánaí ár Slánaitheora
Is éigean fós tarcaisne agus drochmheas, tinneas agus bochtaineacht, éigeart agus clampar dhaoine santacha fealltacha an tsaoil seo a iompar go foighdeach, mar a d'iompair Críosta mailís agus cíocras na nIúdaigh agus na Gentiles a chuir chun báis é
Má ghní sibh seo, a Chríostaidheanna, gheobhaidh sibh grása ar an tsaol seo agus glóir ar an tsaol eile
Gheobhaidh sibh ó lá an 297 bhreithiúnais amach mur gcorp agus mur n-anam bheith in éineacht le Críosta thuas i ríochta a Athara ag féachaint ar Dhia aghaidh ar aghaidh le saol na saol
Áiméan
On the 3rd Sunday after the Epiphany, March 1814
Tabhraigí fá ndear ar dtús, a Chríostaidheanna, go labhrann soiscéal an lae inniu ar leigheas míorúilteach a rinne ár Slánaitheoir ar dhuine bocht a bhí lán de lobhar, tar éis é theacht anuas ó an tsliabh ar dar ghnách leis na daoine a theagas do leanadh é
Chomh luath is a chuala an duine tinn go raibh an Slánaitheoir ag teacht anuas ón tsliabh chuaigh sé gan mhoill ina araicis, agus thlig é féin ar a 298 ghlúine ina láthair ag rá, "A Thiarna, más é do thoil é, tig leat mise a ghlanadh " Ní le sláinte amháin dh'fháil ó Íosa Críost a chuaigh sé ina araicis ach fós le go bhfaigheadh sé cead bheith i gcuideachta agus i gcomhrá lena chomhchréatúir ar talamh, óir duine ar bith dá mbeadh air lobhar de réir dhlí na nIúdaigh caithfí ruaigeadh amach é as cuideachta na ndaoine, agus fós ní raibh cead acu urnaí nó adhradh ar bith a dhéanamh ar aon iúl leobh, ar modh nach iontach a rá go deachaigh sé ag iarraidh leighis ar ár dTiarna Íosa Críosta
Ní luaithe a d'iarr sé an achainí sin nó fuair sé toradh ón tSlánaitheoir trócaireach a dúirt leis, "Is é mo thoil é, bí glan," agus ar an spota leigheasadh é ón lobhar
Deir na haithreacha naofa agus dochtúirí na hEaglaise gur íomhá 299 ar an lobhar seo an sal agus an peacadh ar anam an Chríostaí
Ar tús bheir sé ar siúl uaidh aibíd na ngrása, fágann sé fuafar é i láthair Dé
Lagaíonn sé an t-anam, fágann é gan neart ar bith spioradálta ar modh nach dtig le anam ar bith ar staid peacadh marfach gníomh ar bith a dhéanamh a thuillfeadh dhó grása Dé nó an ghlóir shíoraí
An té atá ar staid an pheacaidh is féidir leis urnaí do dhéanamh, osnaí agus deora, agus ar an modh sin grása Dé dh'fháil ar ais, ach chomh fada is a bheidh siad ar staid an pheacaidh ní thig leobh gníomh ar bith do dhéanamh a bheofadh an t-anam, mar tá sé marbh i láthair Dé agus scartha lena ghrása
Tar éis an Slánaitheoir an míorúilte seo a dhéanamh ag leigheas fear na lobhaire, dúirt leis, "Tabhair fá ndear gan seo a inse do neach a maireann " Ó goidé a umhlaíocht
300 Cé gur mhór na míorúilte a d'oibrigh sé ar son na mbochtaibh, cinnte níor mhian leis glóir nó onóir ar bith dh'fháil i láthair daoine
Goidé atá ins an duine darbh fhiú a mholadh
Níl ann ach laige, easbhaidh agus peacadh
Má ghní mur maitheas ar bith is tíolacadh ó Dhia é
"Goidé atá agat nach bhfuair tú " mar a deir Naomh Pól, "agus má fuair tú é cad as dá ndéanfá móráil as amhail is nach bhfuair tú é " Cé go gcomhlíonfadh an duine a dhualgas in gach uile chás (agus faraor cha déan ach fíorbheagán) cinnte deir Críosta linn nach bhfuil ionainn ach seirbhísigh neamhthairbheacha
Tráth a chuaigh ár Slánaitheoir go Cafarnáum chas oifigeach Rómhánach air, ghuigh air ag rá, "Tá mo sheirbhíseach ins an mbaile ina luí go róthabhartha ins an bpalsy " D'fhreagair an Slánaitheoir ag rá, "Rachaidh mise 301 leat agus leigheasfaidh mé é " Dúirt an t-oifigeach, "Ó a Thiarna, ní fiú mise thú theacht isteach faoi mo dhíon, ach abair an focal amháin agus beidh sé slán " Taispeánann seo an mórmheas a bhí ag an oifigeach ar cumhachta ár dTiarna Íosa Críost, cé gur págánach a bhí ann, óir deir sé, "Má tá agamsa, atá i mo dhuine saolta, oiread seo cumhachta os cionn seirbhísigh go ndéanfaidh siad mo thoil in gach uile chás, goidé na cumhachta nach bhfuil aige Mac an Athar Síoraí le mo sheirbhíseach a leigheas " Leis sin do labhair Íosa Críosta leis an mhuintir a bhí ina thimpeall ann i móriontas, "Ní bhfuair mé an oiread seo creideamh in Iosrael go huile " Cé gur mhór an moladh seo a rinne sé ar an págánach ba chrua géar an chasaoid í ar na hIúdaigh a bhí ina thimpeall a dearna sé míorúilte ina measc go laethúil, ar modh gur dhúirt Íosa Críosta leobh, "Tiocfaidh mórán anoir 302 agus aniar agus beidh ar féasta in éineacht le Ábraham, le Íosác agus le Iacób i ríocht na bhflaitheas, agus tligfear oidhrí na ríochta amach ann i ndorchadas ina mbeidh deora agus díoscarnach fiacla " Is é sin le rá, a Chríostaidheanna, go dtiocfaidh daoine as ceithre hardaibh an domhain a thiontófar chun creidimh agus a gheobhas leis sin glóir na bhflaitheas, ins an am gcéanna go dtligfear oidhrí na bhflaitheas, mar atá na hIúdaigh, amach ann i ndorchadas agus go mbeidh go síoraí scartha ó chuideachta Ábraham, Íosác agus Iacóib atá ina suí inniu ins an glóir
Dearbhaíonn ár Slánaitheoir Íosa Críost gur lú peannaiste a bhéarfaidh sé do na págánaigh an lá déanach nó don mhuintir a chuala trácht ar ainm Chríosta agus a thug tarcaisne dhó, nó do mhuintir a chuala a aitheanta agus a dhlí dhá mhíniú go minic, 303 agus nár chuir beann nó aird orthu
Anois a Chríostaidheanna, goidé atá againn le dhéanamh
Tá, sinn féin féin a iompar mar chlann umhal do Dhia
Ní hé amháin ag creideamh in Íosa Críost, ach fós nár mbeatha a stiúradh de réir ár gcreidimh
Má ghní mur seo, ní thligfear go deo sinn amach ins an dorchadas, ach beidh mur go síoraí síoraí ar féasta in éineacht le Ábraham, Íosác agus Iacóib
Is é sin le rá go mbeidh mur in éineacht le naoimh agus ban-naoimh parthais go huile ag moladh Dé le saol na saol
Áiméan
(Ex exhortationibus Moroni, datum Dunleriae 12 Junii 1814, J Heely)
304 On the Last Judgement
Tunc videbunt filium hominis venientem in nube cum potestate magne et magistate (Luke 21: 27)
An t-am a feicfidh siad Mac an Duine ag teacht i néall maille le cumhachta rómhór (Briathra Chríost ag St Lúcás 21)
Do bhraith ár Naomh-mháthair an Eaglais, atá faoi stiúraíocht an Spioraid Naoimh ag taispeáint di féin glór Dé amháin agus soilse síoraí dona chlainn, gurb é an bealach ab fhearr chun sinne a ullmhú i gcoinne an chéad chuairt de a céile Íosa, dá dtaispeánfadh sí dhúinn na huafáis a bhí le theacht roimhe lena chuairt dhéanach: seargfaidh na daoine tríd eagal ag féachaint orthu agus creathnóidh na haingle ins na flaithis le chomh uafásach éagsúil agus a agróidh sé a cheart
Tuigeann ár Naomh-mháthair an Eaglais nach bhfuil ní ins an domhan níos tairbhí chun sinne a ullmhú de réir casán nár slánaithe, nó nach bhfuil ní níos tairbhí 305 le grá Dé a lasadh inár gcroí nó eagal ós é a deir an scrioptúr dhiaga atá ina rúta ag ár gciall
Caithfidh na daoine a bhí mífhortúnach ag leanúint anchlaonta na colainne go dtí seo, agus anois ar mian leobh tiontú go dúthrachtach ar Dhia, tosach tríd eagal fá fhearg Dé a thuilleamh, mar bhí siad ina sclábhaidheannadh ag an bpeacadh agus a n-anam ag umhlú go dtí seo faoi throime a n-anchlaonta
Tá ní áirithe somhothaithe riachtanasach a tharraingeodh iad chum an maith a thaithí agus an t-olc a sheachnadh, agus is díobh seo na comharthaí critheaglacha úd an bhreithiúnais déanach agus na lasracha tineadh a scriosfas gach namhaid atá ag Dia
"Fac virtutem timore penae si nondum potes amore justitiae - lean do na suáilce tríd eagal peannaiste ach mura dtig leat go sea mar ghrá ar Dhia " Is ar an ábhar sin a thug an fáidh ríúil aghaidh ar a Athair Síoraí tar éis é an peacadh do dhéanamh ionas go gcuirfeadh sé eagal an breithiúnais déanach ina chroí le go mbíodh sé uaidh sin suas domhothaithe do phléisiúr nó do anchlaonta a cholainne
306 Is minic a chaith na naoimh aimsir go leor ar an tsaol seo ag smaoineamh ar an breithiúnas déanach
Do bhí Naomh Jerome tórtha do na smaointe seo go coitianta ar modh gur shíl sé go minic gur chuala sé trumpet an ardaingil ag seinm, ag scairtigh ar na mairbh chun an bhreithiúnais
Do bhí Naomh Bearnard ar an modh gcéanna lán de na smaointe seo agus chaith a bheatha ag gnáthchuimhniú an bhreithiúnais déanach
Deir sé, "Is uafásach liom dearcaint ar éadan an bhreithimh
Is eagal liom Dia agus na comharthaí feargacha a bheas ar a ghnúis bheannaithe an lá úd
Creathnaím go léir nuair a smaoiním ar an ollphéist mhallaithe agus na leoin chraosacha réidh chum an dream damanta a stróiceadh
Do thig baspairt orm nuair a smaoiním ar an dorchadas síoraí agus ar an crumhóg beobhuan a bheas a choíche dhá bpiocadh " Ó a Dhia, cé hé a bhéarfas do mo shúile loch uisce chun go silfinn ar an tsaol seo tromchith deora ionas go mb'fhéidir 307 liom deora neamhthairbheacha an tsaoil eile a sheachnadh, agus fós go seachnóinn díoscarnach na bhfiacla agus na slabhraí tromfhuathacha a loiscfeas agus a cheanglós go síoraí an dream damanta gan a gcur chun báis
Ionas go mb'fhearr a thuigfimist mórchumhachta Chríosta an lá úd, smaoinímist ar ghleann Josepheth
Ó is deimhin gurb éigean dhúinn lá éigin triall ann idir chorp agus anam
Taibhsímist dhúinn féin go bhfeic muinn na comharthaí iontacha úd ar a dtráchtann an scrioptúr ins an ghréin agus ins an ghealaigh, ins an aer agus in na réalta, ar muir agus ar tír ar feadh an domhain go léir
Goidé an chuma a mheasann sibh a bheas ar an tsaol nuair a thiocfas na comharthaí úd
Nuair a bheas an fharraige mhór ar dearglasadh ag tógáil a tonnaibh in airde, na mórshléibhte ins an aer ag déanamh tormáin agus fuama éagsúla: nuair a bheas na heilimintí i gcomhrac agus i gcogadh lena chéile: 308 nuair a bheas éiclips ar an grian, an talamh ar crith, na réalta ag titim as na spéarthaí, na tithe agus na caisleáin ag titim, na cathracha móra dhá slogadh, uaigheacha agus tuambaí na mairbh dá bhfoscailt agus ag tligean coirp agus cnámha na mairbh astu, na daoine ag fáil bháis le eagal agus ag éirí gan mhoill chun an bhreithiúnais
Seo an lá nach bhfeicfidh mur súile ach tinidh agus lasracha, nach gcluinfidh mur gcluasa ach toirneach agus tormán
Seo an lá a stopfas agus a thromós aibhneacha agus sroite, a réabfas carraigeacha agus clocha
Seo an lá ina mbeidh an uile chréatúr armáilte le cuidiú leis an Rí mórchumhachtach seo díoltas a dhéanamh ar na peacaigh
Is leor seo ar ndóigh le thabhairt ar an gcroí is crua ar bith pléascadh le eagal roimhe leis an lá uafásach seo, cé is beag é le glóir agus cumhachta an bhreithimh údaí a fhoilsiú
Cuirfidh Críosta, deir an scrioptúr, na haingle mar theachtairí roimhe le rábhadh agus fógra a thabhairt don domhan go huile theacht chun an bhreithiúnais
Is leor do na teachtairí uailse seo aon fhocal amháin a rá in ainm an breitheamh seo 309 le cruinniú a chur a bheoibh agus ar mhairbh ó cheithre ardaibh an domhain
Músclóidh aon fhocal amháin ón breitheamh seo na mairbh atá curtha ins na huaigheacha
An púdar agus an luaithreán atá gan bhrí gan mhothú leis na mílte bliain mothóidh an lá úd an trumpet binnghlórach úd a sheinnfeas na haingle ag rá, "Surgite mortui et venite ad judicium éirígí, a mhairbh, agus triallaigí chun an bhreithiúnais " In aimhdheoin fad gach réigiúin óna chéile chomh luath agus a sheinnfear an trumpet uafásach úd cruinneoidh clann Ádhaimh in áit amháin le móimint aimsire le tiontú na boise - in ictu oculi
Ach dearcaimist anois ar an breitheamh seo agus ar an domhan go huile ina thimpeall i ngleann Josepheth
Ó a anam mhífhortúnach an pheacaigh a chaith a aimsir ariamh le doscaí
Foscail anois do shúile, agus smaoinigh goidé an modh a dtaispeánfá tú féin don breitheamh mórchumhachtach feargach seo
Ibhse, a lucht an uabhair a bhíos ag iarraidh tús suí agus bealaigh, ní hé amháin in gach áit agus gach cuideachta a suífidh tú ach fós ag faoisidin agus ag sacraimint na haltóra
Goidé a éireos dhuit an lá úd
Goidé an ranca ina gcuirfear thú
Ó ní bhíonn céim nó 310 onóir agaibh uaidh seo suas
Is uime a mhúsclófar sibh ón codladh fada a bhí oraibh chun breithiúnas a thabhairt oraibh de réir mur ngníomhartha ar an tsaol seo
Ó a pheacaigh bhoicht, goidé a éireos dhuit nuair a fheicfeas tú Íosa Críosta ina bhreitheamh ort féin agus ar an tsaol go léir, nuair a chloisfeas tú é a rá na briathra marfacha úd leat, "Ibhse a lucht na drúise, dhíol sibh mise ar pléisiúr móiminte
Ibhse a lucht na meisce, a chuireas mur maoin agus mur substainte in mur gcraos, agus ina dhiaidh sin a chuireann sibh féin ar an ranca céanna leis an beathach brúidiúil, dhíol sibh mise le ainmhian mur gcolainne don craos " Tá ní éigin le rá ag an uile shórt peacaigh gur dhíol siad Íosa Críosta de gheall ar sochar éigin iontach nó pléisiúr, ach ag fear na mionnaí móra, ó seo an peacach a dhíolas Críosta gan pléisiúr nó tairbheach
Is iomdha díoltas a rinne Dia ar na daoine ó thús an tsaoil go dtí seo ar son a bpeacaí
Bháigh sé an domhan go léir leis an díle ach an méid a bhí ins an áirc
Loisc sé le tinidh as na flaithis 311 Sodom agus Gomorá
Is minic a scrios sé le pláigh agus gorta ríochtaí agus náisiúin, cé a dtáinig ó thús an tsaoil nó a dtiocfaidh go dtína dheireadh níl ach súgradh iontu a gcomórtas leis an lá úd
Íosa Críosta féin dhá dhearbhú seo dhúinn ag St
Matthew ins an seachtú caibidil déag, "Erit tunc tribulatio magna qualis non fuit ab initio mundi usque nunc neque fiet " Cad eile, a Chríostaidheanna
An bhfuil ní ar bith le fáil a mhúchfadh na borbthinte úd ifrinn atá dá bhfáil réidh fá chomhair na bpeacaigh an lá úd
An bhfuil ní ar bith a d'fhuarfadh na coirí gaile úd ifrinn nó a mhaolódh na hairm atá dhá líomhadh ag diabhail ifrinn i gcoinne an dream damanta an lá úd
Tá, a chairde, aon ní amháin, agus níl ach aon ní mar atá an aithrí
Aon deoir amháin ó chroí má shilfear é mar ghrá ar Dhia agus le fuath ar an bpeacadh, múchfaidh na tinte, fuaróidh na coirí, tiontóidh gnúis Chríosta ó bheith fraochmhar feargach chun a bheith soilbhir suáilceach ins an scarúint a dhéanfaidh sé idir na fíréin agus na peacaigh
312 Ó a Dhia mórchumhachta, goidé éireos dhúinn go léir
Má agraíonn tusa do cheart féin tá muinn caillte go síoraí
Ar an ábhar sin críochnóidh mé mo chomhrá ag iarraidh aon achainí amháin tríd do mhórthrócaire don pobal seo agus domh féin atá i mo pheacach bocht in do láthair - ná tabhair breithiúnas orainn de réir cruadála do fíorcheart for ní shaorfar aon againn in do láthair
Admhaím le náire agus confusion dhomh féin go bhfuil mé ní hé amháin i mo shearbhóntaí gan tairbhe ach fós i mo dhrochsheirbhíseach, agus ins na smaointe seo ba mhian liom theacht i láthair do chathaoir breithiúnais, ní mar pheacach le breithiúnas a thabhairt orm de réir mo ghníomhartha ar an tsaol seo ach le croí dólásach agus tuirse ionas go bhfaighinn ag uair mo bháis tríd pháis mo Shlánaitheora Íosa Críosta cróinn na glóire, grása atá mé a iarraidh dhaoibhse agus domh féin
Áiméan
313 (Read the following immediately before you begin "Is minic a chaith na naoimh aimsir go leor" in page 306)
Deir Comhairle Thrionta linn gur le eagal a thiontaíonn Dia na peacaigh go coitianta
Tá eagal an Tiarna ina chuidiú mór ní hé amháin don mhuintir atá ar staid na ngrása ar an uair seo ach fós don mhuintir atá cinnte claon chum na suáilce a sheachnadh
Is iomdha ócáid a thig inár mbealach a bhfuil eagal riachtanasach ionas go mb'fhéidir linn a sheachnadh
Is iomdha cathú nach dtig bua dh'fháil air gan eagal
Nuair a bhíos ár ngrá ró-anbhann scairteann muinn ar an eagal naofa le cuidiú léi
Ar an modh seo umhlaíonn muinn an bród, gheibh muinn bua ar an leisc nó ár bhfalsacht nó ár spadántas féin
Caitheann muinn dea-oibreacha a stóráil suas, seachnaíonn muinn gogalacht an tsaoil seo, agus ina dhiaidh seo tá cathuithe an diabhail gan tairbhe aige
(Dunleer, November 30th 1816) 315 On Saint Patrick Inniu, a chairde, an lá a ordaíonn ár Naomh-mháthair an Eaglais dhúinn moladh agus buíochas a thabhairt do Dhia ar son a mhórthrócaire agus a mhórghrása dhúinn ag seoladh an duine naofa seo inár measc chum an soiscéal a mhíniú agus solas an creideamh fíor a thabhairt chun an oileáin seo, a bhí go dtí an t-am sin báite in ainbhios agus i ndorchadas an peacaidh
Thogh Dia uilechumhachtach an duine naofa seo ó gach aon eile a bhí ar an tsaol ins an am sin chun obair na trócaire seo a chur ar bun
Ach sula dtug Dia cead dhó an tasc pianúil seo a ghlacan air féin, d'fhág sé é i gcás agus i umhlaíocht ag fulaingt an iomad triall, crosánacht, cruatán agus bochtaineacht a theacht ina bhealach ó am go ham
Rugadh é in Albain
Is é an t-ainm a bhí ar a athair Calphurn agus ar a mháthair Conchessa, lánúin rialta chráifeach a raibh meas agus grá daoine le fáil acu os cionn family ar bith eile a bhí ins an gcomharsanacht chéanna 316 leobh
Thug siad foghlaim maith agus teagas Críostúil dhó
Thóg siad suas é ó bheith ina pháiste in eagla agus i ngrá Dé
Thug go laethúil briathra agus sampal maith dhó
Nuair a bhí sé ina ghasún thóg cuid de na pirates i measc na náisiún bharbartha atá an taobh tuaidh de Albain, thug siad leobhtha é agus choinnigh é lena bheith ar aoireacht agus ag cumhdach eallaigh
Chomh fada is a bhí sé ina phríosúnach ina measc, agus ins an oifig tarcaisneach díblí seo, mar atá ag cumhdach muca agus eallaigh, thug sé lánshiúráltas agus lándheimhniú ar an naofacht agus ar an ardchéim a bhí sé le bheith ann lá éigin i dteampall Chríosta, óir bhí sé lán de chreideamh, de eagla agus de ghrá Dé
D'éiríodh sé go fonnmhar i bhfad roimh an lá i measc sneachta, sioc agus fearthainn chum urnaí agus paidreacha a ofráil suas do Dhia
Bhí sé mar bhéasa aige Dia do ghuí céad uair ins an lá agus céad uair ins an oíche
Tar éis a cheannach ón sclábhaíocht a raibh sé ann 317 ins na tíortha barbartha seo, thug sé é féin suas go hiomlán do léamh agus do staideáil an scrioptúir agus údairí dhiaga
Rinneadh eaglaiseach dhe agus tar éis traibhléireacht fada a dhéanamh tríd an bhFrainc, na hIodáilte, an Spáinn agus an Róimh, le ordú agus comhairle Dia uilechumhachtach rinneadh easpag de faoi an Pápa beannaithe Celestine a thug cumhachta agus ordú dhó dhul a theagas an tsoiscéil go hÉirinn
Tar éis beannacht an Pápa dh'fháil agus a chead a ghlacan leis, thosaigh sé ar a journey nó a aistear go hÉirinn
Chan fhurasta a mhíniú dhaoibh goidé an cruatán, sclábhaíocht, persecution nó géarleanúint agus bochtaineacht a d'fhulaing an duine naofa agus an t-aspal beannaithe seo ag iarraidh obair na trócaire seo a chur ar bun sular éirigh leis a chomhlíonadh
Ach fá dheireadh le mórchumhachta Dé ag nach bhfuil ní ar bith dodhéanta, agus le teagas mórthairbheach an duine naofa seo, an tír seo a bhí go dtí an t-am sin ag déanamh seirbhíse agus ag tabhairt adhradh do déithe bréagacha gur 318 thoisigh sí ar tortha mórluaíocha a thabhairt uaithe, agus gurb é an t-ainm a bhí aici uaidh sin amach 'Oileán na Naomh'
Tháinig na sluaite as gach coirnéal agus as gach aird de an ríocht ag éisteacht lena theagas
Bhí an t-óg agus an sean, an lag agus an láidir, an t-uasal agus an t-íseal, an bocht agus an saibhir lán de maoin agus de chíocras, i ndúil le baisteadh a ghlacan óna lámha
Rinne sé easpaig agus eaglaisigh in gach cúige
Phronn maighdeana agus baintrí iad féin ar Dhia, agus ghlacadar ord crábhaidh orthu féin
Thug Dia gifte na fáidheadóireacht dó go líonmhar
Bhí na mórmhíorúilte a rinne sé chomh iontach coigríúil sin ar modh go deachaigh luaidreán Naomh Pádraig i bhfad agus i ngar
Ann i bhfocal tar éis é a bheith caite le aois agus le buaireamh intinne ar son Eaglais Chríosta, tar éis friotháileamh Dé agus na hEaglaise, agus corp naofa a Thiarna a ghlacan fána bhroinn, chodail sé ins an Tiarna, agus hiolcadh é i nDún Phádraig ins an uaigh chéanna 319 ar hiolcadh Naomh Bríd agus Colmcille, cúig chéad bliain i ndiaidh Críosta ár Slánaitheoir theacht chun an tsaoil seo
Ach anois faraor, an creideamh a chuir an duine naofa seo ar bun ina measc, tchímid é le iomad tuirse agus dólás croí ag éirí lag gach aon lá, agus an iomad den phobal coitianta ag sleamhnú uainn chum na heiriceachta, agus sin uile cionn nach bhfuair siad teagas maith nó fios ar airteagail a gcreidimh nuair a bhí siad óg
Ní bhfeic muid anois daoine chomh scrupallta, chomh teasghrách, chomh cíocrach nó chomh fonnmhar ag déanamh crábhaidh nó dea-ghníomhartha agus a bhí siad trí fichid nó ceithre fichid bliain ó shin
Ní bhfuil againn anois ach scáile an charghais, na vigil, na Céadaoine agus an troscadh seach mar a bhí anallód
Anois an cailín agus an buachaill a rugadh ó aithreacha caitliceacha, agus nach bhfuair oideas nó eolas in am nó fios a gcreidimh sula deachaigh siad i seirbhís gall, is mian leobh cead a fháil feoil a ithe sa carghas agus laethaibh eile troscaidh, agus dá mbeadh siad sa mbaile ag n-a gcuid aithreacha nó ag n-a máithreacha gur mhaith leobh 320 prátaí agus scadán a fháil
Agus tá eagal mhór orm nuair a dhiúltar iad go dtugann náire nó faitíos orthu cead a ghlacan orthu mar gheall ar aoibh nó dea-thoil máistir nó máistreasa a ghnóthú dhóibh féin
Agus an uair a théid siad chomh fada seo, ní gnách leobh stad nó go séanann siad agus go dtugann siad cúl leis an gcreideamh ar fad amach, agus díolann siad a gceart ar ríochta Dé mar gheall ar ghreim bia nó ar bolgam dí, amhail mar a dhíol Éasau lena dhreatháir Iacób (Gen 25:33)
Tá an duine ó nádúr tórtha chun sócúl agus sásamh a thabhairt dá cholainn
Tá an duine ó nádúr tórtha chun grá do bheith aige ar saibhreas, ar onóir agus ar uachtránacht
Ach is é do ghlacfadh an duine naofa agus an cuideachta beannaithe a bhí ina chuideacht bochtaineacht in áit saibhris, tarcaisne in áit onóra, agus uirísleacht in áit uachtaránacht
In áit pléisiúr cathracha agus bailte móra is é a rachadh siad ar uaigneas sléibhtibh agus fásaigh an áit nach mbeadh de chuideachta 321 acu ach beithígh allta, an áit nach mbeadh de bhia nó de dheoch acu ach lus na talún agus uisce na bhfuarán
Tá sé dearfa gurb é grása Dé do neartaigh agus do threoraigh an duine naofa seo agus naoimh eile a bhí riamh ar an tsaol ins an mbealach cúng crua do ghabh siad
Tá sé cinnte go bhfuil na grása céanna le fáil agaibhse más fiú sibh é dh'fháil, agus má ghní sibh mur ndícheallt aithris a dhéanamh orthu
Agus má deir sibh nach dtig libh aithris díreach a dhéanamh orthu déanaigí mur ndícheallt an sampal a d'fhág siad agaibh a leanúint chomh fogas agus a thig libh
Go speisialta ná leanaigí bealaí ar bith contráilte don mbealach a lean siadsan
Má tá rún fírinneach agaibh mur n-anam do shlánú is éigean daoibh os cionn gach ní aitheanta Dé agus na hEaglaise do choimheád, sibh féin a iompar go cneasta rialta in gach staid agus in gach gairm inar thoiligh Dia mur gcur ar an tsaol seo
Má ghní sibh seo is féidir daoibh misneach agus dóchas do bheith agaibh go mbeidh sibh rannpháirteach leis na naoimh i nglóir agus in aoibhneas pharthais - grása atá mé dh'iarraidh dhaoibh uilig agus domh féin
Áiméan
ON FAST
AR THROSCADH Cum jejunasset quadraginta diebus et 40 noctibus postea esuriit
Math
cap
Agus an tan a throisc daichead lá agus daichead oíche, do ghabh ocras é ina dhiaidh sin
Taispeánann an eaglais dúinn in soiscéal an lae inniu, an chéad Domhnach den Charghaos, troscadh agus cathaithe Íosa Chríost ar an bhfásach
Is mian léi a thaispeáint dúinn mar ba mhian le hÍosa Críost cathaithe a fhulaingt ón Diabhal, ainneoin go raibh sé neamhchiontach agus nárbh fhéidir leis peacadh óna nadúr, nach fearr leis Críostaí a bheith gan cathaithe, go mba cheart dó é féin a ghabháil ó shiocair ar an saol seo agus nach í an tslí bua a fháil ar na cathaithe barúil a thabhairt nach dtitfimid iontu; ach má's mian linn bua a fháil ar chathaithe go síoraí, ba cheart dúinn aithris a dhéanamh ar Íosa Críost le troscadh géar, agus diúltú do gach ní agus creatúir a tharraingeodh sinn ar na cathaithe
Ní hé an diabhal atá mar údar na gcathaithe a mbaineann sé úsáid dhíobh lenár dtarraingt ar a stáid féin
Údar paisiún a mbaineann sé usáid dhíbh mar airm inár n-aghaidh féin, faigheann sé ionainn féin iad agus cuireann inár n-aghaidh iad
Chúnn's go lagófaí na cathaithe, ní foláir dhúinn na paiseoin a lagú agus níl aon rud níos fearr chuig iad a lagú agus iad a chlaonadh ná an troscadh atá chomh tairbheach ag an anam agus ag an cholann in éineacht
Mar a deir an naomheaglais sna hortha, quod corporibus animabusque curandis salubriter institutum est
Cén ní níos tairbhí, níos pléasúrach agus níos fearr ar féidir liom a inseacht dhíbh, a dheartháireacha, le bhur mbeatha shíoraí a shaothrú, ná dlí an troscaidh seo a thosnaíúir le beagán laethanta
Ach ar eagla go gcuirfeadh an Diabhal de chathú oraibh an riail dhiaganta seo a bhriseadh is é mo dhiúité sibh a shaghdadh lena comhlionadh leis an sampla is géire agus is preasálta ar féidir smaoineamh air, is é sin sampla Íosa Chríost féin a rinne troscadh 40 lá agus 40 oíche cum jejunasset
Dia nach bhfuil paisiún aige le claonadh ná drochsmaointe aige le bua a fhail orthu, Dia a ghlac an nádúr, ach a ghlac é gan peaca agus nárbh fhéidir leis peacadh, do chlaon sé féin do throscadh chomh fada, chomh géar seo; agus mise, peacach tarcaisniúil, dá raibh de neart agus géireacht mo phaiseon go bhfuil a fhios agam go mba cheart dom an chuid eile de mo shaol a chaitheamh ag tabhairt sásaimh do cheart diaganta Dé in éiric na bpeacaí a d'imigh orm, beidh dúlmharacht orm riail chomh diaganta léi seo a chomhlíonadh
Ba chóir go sásodh an sampla seo amháin sinn
Ach mar nach bhfuil aon aithne is luaithe a bristear ná í seo, is mian liom oibleagáid na haithne seo a mhíniú dhíbh, agus an nós go mba chóir troscadh an Charghaois a dhéanamh
1
Tá riail troscaidh an Charghaois naofa
2
Agus comhlíonadh an riail seo ba cheart dó bheith naofa
Ní raibh iontas orm ariamh go mbeadh údair an chreidimh phrotastúnaigh ina námhaid ag an dá airticil seo dár gcreideamh: is é sin riachtanas an fhaoisdin agus comhlíonadh an troscaidh
Chonaic na ceannfoirt mhallaithe seo nach raibh aon rud ba chlaoine don anam ná faoisdin a dhéanamh inár bpeacaí, agus nach raibh aon rud ba dhócúla don cholainn ná troscadh a dhéanamh
Dá thairbhe sin, nuair a ghlacadar an rún diabhalaithe le scaradh ón eaglais, do ghéilleadar do gach pointe acu seo, chúnn's go dtarraingeoidís agus go meallfaidis na daoine
Agus is é an rud a chuireas iontas orm, agus is cúrsaí iontais é do gach duine dá bhfuil ina chiall, go n-ainmneoidis iad féin lucht stiúrtha nó deisithe an chreidimh
Cén dánacht é, cén nuaíocht díchéilli é
Nár phléasúrach an scéal é ná mbeadh convent de dheirfiúracha San Phroinsias ann a dhiúltódh dá móide, a thréigfeadh an t-uaigneas, an bhochtaineacht, an troscadh agus an umhlaíocht, chúnn's go mbeidis ag leanúint do imirt, do ól, do striapachas, agus go n-ainmneoidis iad féin ina dhiaidh sin lucht stiúrtha an oird
Ar a shon sin, is mar seo ann Luther agus Calvin agus an chuid eile de cheannfoirt an chreidimh phrotastúnaigh
Fuaireadar locht ar na sagairt agus ar na bráithre mar nar phósadar san pósadh scannalach
Thréadadar i ndiaidh paiseoin
Ba mhian leo gach gníomhadh spioradálta diaganta a chur ar gcúl agus na harraingeacha tarraingeacha saolacha ó gach paisiún is láidre agus is dáinséaraí sa cholainn daonna
agus ina dhiaidh sin tá sé de dhánaíocht iontu iad féin a ainmniú lucht stiúrtha an chreidimh
Ná tugadh ar ndeartháireacha na protastúnaigh an méid seo féin faoi ndeara c'ar bheag é lena súile a oscailt cúnn's go ndiúltóidis do cheannfoirt a bhfuil bréantas a ngníomhartha chomh follasach sin agus ar ordaigh an tAspal Pól dúinn iad a sheachaint mar nach seirbhís Íosa Chríost a dhéanann siad agus go bhfuil siad ina sclábhaithe ag a mórthoil agus ag claonta drúisiúlacha na colainne, ag tarraingt agus ag mealladh na gCríostaithe simplí lena mbriathra caoine milse máilíseacha
D'fhógair Dia orainn do mháilís na n-eiricíteach seo
Ní féidir leo dul ar aghaidh thar na trí ríocht seo nach dtagann lena chéile, agus gur sia óna chéile iad ná na protastúnaigh de réir dlí, agus sin é
Is beag de áiteacha eile a bhfuil tréantas ar bith acu, agus fad is tá an creideamh caitliceach á shíneadh féin ó éirí na gréine go dtína luí: ach ar eagla go mbéarfadh máilís a mbriathra bua oraibh agus go síolóidis in bhur gcroíthe is dóigh go mba mhian libh aithne na heaglaise seo a mhíniú díbh
Déanadh sibh troscadh an Charghaois go glan glan agus is é an nós ar mian liom é a mhíniú fallsacht agus laigeacht argóinteacht na n-eiricíteach a tháispeáint díbh
An chéad argóint a ndéanann sé úsáid, titeann sé ar oibligeáid na haithne seo
"Ní hé Dia a d'ordaigh an aithne seo", deir siad, "ach croimneasc a chuir daoine ar mhuineál daoine eile
Cén oibligeáid atá orainn é a chomhlíonadh " 2
"Mar gheall ar gheasa ar bhia is cosúla an troscadh seo leis an seanreacht ná leis an reacht nua " 3
Mar gheall ar an aimsir: is cosúla suim na haimsire 40 lá le creideamh piseoige ná le creideamh críostúil " Seo hiad na briathra a ndéanann na heiricítigh agus lucht an chraois úsáid dhíobh, ag tabhairt drochmheas agus tarcaisne do throscadh an Charghaois agus tabharfaimid iarracht ar iad a fhreagairt
1
"Ni haithne ó Dhia troscadh an Charghaois", deir an t-eiricíteach, "níl iontu ach aithne a chuireas daoine orainn"
Ach, a dheartháireacha dílse, is é Dia a ordaíos díbh umhlaíocht a thabhairt do na daoine seo
Is mian leis go mbeidh sibh ómósach claon do na heaspaig, do na huachtaráin ar thug sé stiúradh na heaglaise díobh ar talamh
Ná ndéarfadh duine de do chlainn leat, "is duine thusa, a athair; dá oireann sin níl oibleagáid ormsa urraim ná ómós a thabhairt duit", cá bhfuil nach bhfreagófá é, "is fíor sin, a mhic, is duine mé; ach d'ordaigh Dia duit urraim agus ómós a thabhairt dom " Is mar seo a fhreagras ár naomhmháthair an eaglais thú: "is daoine iad ach d'ordaigh Dia dhuit umhlaíocht, éisteacht agus ómós a thabhairt dhóibh"
"Mura n-éiste sé leis an eaglais", deir Íosa Críost, "ná tabhair de mheas dó ach meas eiricítigh nó págánaigh"
Ní hí eaglais na haimsire seo a d'ordaigh troscadh an Charghaois
Ní hiad easpaig ná Pápa na haimsire seo a d'ordaigh dúinn an t-ualach seo a iompar
Tá sé ar bun ó aimsir na n-aspal
Deir San Jerom tá míle bliain ann, nos unam quadragesimam, secundum traditionem Apostolorum toto anno, tempore nobis congruo jejunamus, Hier
Epist
31 ad Marcellum
Tá seanmóirí na n-aithreacha naofa againn ar throscadh an Charghaois
Níl againn ach féachaint sna leabhra agus feicimid go ndearnadh troscadh an Charghaois ó tháinig an creideamh Críostaithe ar bun roimh an Cháisc, ag caoineadh bás agus pianta Íosa Chríost
Gréagóir Ó Dúghaill An Oifig Taifead Poiblí
Cum Eaglaise Fairche no Diósuis Eilphínn
Balathadh Lúain
An chéad lá dh'Oibréan, 1798
A cháirde, 1 Ta sé re tabhairt faoí-dear annsa n-aímsir mhíoshúaimhnidhe ata láthair go bhfuil uimhir do dháoine mioscuiseachadh, mailíseachadh, droichínntinneachadh, do reir mar hairistear sgéal, le mían tairbhe dheanadh don 168 chás ag imtheacht tre sháobhnós mire ó bhaile go baile is ó áit go háit, dhá gcairidréadh féin, a cuir éolais ar mhórán do Chaitlice na Ríogachta so, le claon máilíseach, míshéan, agus míoordúghadh fhadódha is a chur ar ágháidh sa tír na measg, agus mar ain gcéadna mímheas, tarcuisne agas gráin a tharaing ar na Caitlige céadna i gcéadta is a róidhearc an chriochsmacht
Acht chum toirmeasg is cur ar gcúal a chur ar ghníomhartha máilíseach is ar ghaisdidhe cealgachadh na ndáoine féillmhíanacha gánguideacadh so i bhíos ar sheilg na cudach so do d'fómosuide is d'féimíonáighe ionruice dísle an Ríogh a thruáilliúghadh is a gcur as ránphairt caraduis a mhórdacht, anois chomh fada is féidir linne baradh is toirmeasg a chur ar olc chomh dainnséareach díobhálach ris an ccás, measamuid é bheith do dh'úalach agus do d'oibliogáid ar in iomláin again ata re éifeacht áirdréimis Dé, bhúir dtréadoighthe, a muinghín cúraim anmana caich eile do bheith oráinn, fhóillsiúgadh, i mhíniúghadh is a chur i gcéill da bhuir dtréada go poiblídhe méud an riachtanuis ata ag an íomlan acadh air íad féin fhaire go rochuiméadach a n-ágháidh gaisdíde mealltach aicmídhe no búidhneanadh do dháoine urchóideachadh tláighbhréagachadh don tsort so ata do ghnáth aig imteacht 169 ó áit go háit mara d'áirídhe aroime a cuir síl oilc, ímris, agus méirliochuis i measg chach re mían dáoine íonruice neimhchionntucha do thrúaillíughadh, i mhealladh agus a dtárráing ó fhómas chóir no dhlistíonach a thabairt don Ríogh agus da chríochsmacht re fáistiona mealltacha agus pisréogaidh bréagachadh, a cur i gcéill do na dáoine seimplíde néimhchiontuchadh méud na héagcóradh ata dhá dhéanadh ortha agus gach éigceart is éigin dáibh fhúlang ann a staid
Bioth gach drochthúairisg acu so le chéile céim ar chéim ag méadugha is a dul ar agháidh chomh fada is féidir le amus míochlíuitioch na gcaithíodoiridh se a cur i bhfréimh a modh fái dhéogh go bplándalán combúaireadh is easárd ní ché amháin chach eile acht fós i n-inntínn cuid do lucht áitíghe na mbathán tarcuisneach a modh go mbradúighéann agus go ngoideann a gcláonta is i gcéadta a gcruth go corrúighéann agus go mbrostúighéann íad chum gníomharthadh d'amus no ghabháil a láimh do chuirtheadh drúm tar ais gach n-uile dhlíghe díadha agus dáonadh i n-éinéacht
2 An fómas no an géilleadh atá do dh'úalach orainn a thabhairt da bhuir Ríogh agas da dhlíghe, is nídh é 170 nach féidir í léigéan tharth no sheachnadh a modh air bioth, óir is nidhthe íad ata socruidh mar dhúalgas agas mar oibleagáid oráinn a chóimhlíonadh agas a thabhairt faoi deara da réir aithne agus órdaíghe Chríost féin a d'orduighe do chách sraith, áirdchíos, no cioin tíre dhíol no íoc le Cesar
Mar soin buidh dhe toil Dé féin tabairt fáoi dear mar aithne dhúin úmhlúghadh do na chomhachta is ró-óirde is toil leis a shocrúghadh mar ríaghluidhtheoiridhe os bhuir gcíonn, agus mar an gcéadna deimhníghe an t-Easbal Pól go soiléir i bheith a dréim le seasadh no teagradh an ágháidh na gcomhachta céadna gurab ionnann é is i bheith ag seasadh mach an ágháidh órdáighe mórcomhachta Dé féin
Uádh soin is dúalgus agas ceart díadha géilleadh, dísleacht agus fómas a thabhairt da bhuir Ríogh is da bhur n-úachtúrain ó nach féidir le dlíghe sáoghalta no breithéamhnas tálamháigh air bioth a chur ar neimhnídh no bhriseadh
Foillsighe startha úghdartha le uimhir do chéadta blíaghain thart rói-dhísle, áirdchéim agus súbháilce no neart neámhdha Caitliceach Éirionn ann i n-íonrucas, ann i ndísle, ann a bfómas agus ann i bhfirinne dha ríghthe
Do bhioth éifeacht na subháilce se choimh dealrach agus chomh soillseach ann bhuir sinnsear a modh nair bhféidir le bagar, le bladar, le grádh máoine no saidhbhris a ndísle do dh'aistriúghadh no thrúaighliudha ar áon 171 mhodh
Bíodh an t-aistriúghadh sa n-áimsir sin mar atá, acht is ceart dúinn gan nídh ar bioth a ghlacadh ann bhur n-intínn a d'fúarógha no chuireadh eidir sinn is i bheith dílis da bhuir Ríogh a modh fomais is a gcúimhne dísle agus onóradh bhúir sínsir agus soin suitidh i meisnídh coimhlíontaidh dlíghe fírcheirt Dé a chuirios a dúalgas so do dh'úalach oráinn, agus na chuideachta soin mar chumáoin, mar chúitíughadh, is mar bhúidheachus don Ríogh is feárr air bioth agus da dhlígh thionnóiridhe do thug dhúinn moran sáorsadh agus múinteardhuis agus soin go léir mar chúitiúghadh i n-éiric íonracuis agus dísleadh bhuir sinnsir da ríghthe
Ata se cinntidh gur sáorsa agus cumáoineacha íad so nach raibh suil agáinn fhághail achair ghéarr do bhlíaghántach ó choin, cía chúaramar a t-iomlán díreach ó thoil mhaith nídh nárr chóir dhúin i dhearmad cháoidhche
3 Is fíor gur dúalgus déimhneach socruidh leagthaidh oráinn do réir aithne is ordaighe Dé féin úghdar bhuir mbígh fríd éifeacht a mhórchómhachta do bhéir ríaghlúdha agus úachturánacht do righthe i bheith do ghnáth go díongmhállta dílis, díorúiseach da bhur Riogh is dár n-uachtarain
Agus da chéainn sin ó bhuir gCré agus ó phríomhchéadchásaibh bhuir gcreididh náomhtha, budh ceart dúinn sínn féin a chruthúghadh bhúir leanabha agus bhuir bhféimionnaigh úmhladh i ndíleagair i dhlíghe a chóimhlíonadh, agus mar ain gcéadna tuga caich faoí deara gur nídh gan bhríogh dhúinn bhuir dtittiol chum ainim no gairm Caitliceach no Criostuighthe 172 a choireaid leis sin, agus na chuideacht soin nach mbia tairbhe no sochur air bioth againn a lúaidheacht bhur bfúasgulta le fuil úasal bhur Slánuightheora ó dháorsglábhúidheacht ithfrínn da gcruthúigheadh soin féin choimío fhurtúnach sothiómpaidhe is i bheith bhuir méirliocha miosguiseach neimhdhílis da bhuir Ríogh rói-cheart fíorghrásámhuil
4 A cháirde acht mar dtugaidh ordughadh diongmhállta soiléir Dé féin, ainimníos agus leogus do dh'úalach ar cháth úmhlúigheacht agus fómas dilís a thabhairt do dh'uachturáin, no grádh agas búidhéachus da bhuir Ríogh ata air fheobhus na bprionnsáigh, ar dháoine íad féin a sheachnadh ar a dhul a gcúing no gcúmpántacht leis an aicme mhiosguisidhe mhiséanmhuir a chuirios a dtuairm cheanadh i bhíos ag íarúidh i meálltaidh is a gcur i mbealach a gcáilltidh le na gcuid caithiodóiriocht is pisréog
Tugadh ádhbhar is ionnmhuighthe agas is a sóithigse, cía nach bfuil chomh fóirneartmhar i n-éifeacht, ar na Caitlice gan i n-íonrucas, i ndébhéasadh, a mucántacht no moráltacht a thruaillíughadh no chumasg le nimh mharbhthach cómháirleachadh comhráidh, cómhlúadair no ímeartuis na ngníomúidhthe codrumantadh a d'áirighe aroime, agas an mháirg is an míséan do taírngéodh síad ortadh féin anois da cheann 173 da gcláonadh do chás choimhíríaghaltadh leis a ghábhail a láimh as a gcoimhíomlan féin no tré éifeacht ímpíachadh pláighéamhladh lucht easáird no miosguise air bioth eile
Is déimneach guraib é tásg, teasdus agus túairisg dáoine trúaillighe neamhónórachadh an tsáoghail bocht agas saidhbhir i bheith neamhbúan neimhdhílis neimhfhírinneach, gearrachúmanach so-choraidh, soíompuidh ann a staid is ann i n-íntinn agus ann i ngníomhartha do ghnáth
Agus anois tugadh cáith fáoi dear go haireach dhá ndh-éirighéamh re áon chuid do na cealgáiridhe máilíseachadh miosguiseachadh so atá ghabháil anónn is análl i measg na ndháoine neimhchionntachadh áon róinn don mhuintir chéadna do thrúaillíogha no tabhairt orthadh droichghníomh air bioth i dhéanadh an ágháidh an Ríogh no an chríochsmacht bíodh na dáoine neimhchionntacha céadna cínntidh dearbhtha dha measa na méalltóiridhe mailíseacha do thug ortha an dóighníomhso do thíonsgnadh ar dtús, sochur saoghalta air bioth fhágháil da chéann gurab íad féin an chéad bhuídhean a d'fhoillséogha an cás orthadh agas do dhearbhtha go dásachtach díongmhállta na n-ágháidh gan chrionthugha no sgrúdadh coínsíais air bioth a lathair breitheadh agus béinnse
5 A cháirde, ni mían léam anois an t-ádhbhar so do lorg no leathnughadh níos faide, acht leagaim do d'úalach chinnte air in íomlain díreach agaibh mar chómhlucht oibre i bhfinéamhain no a ngairdín i Tíaghurna chum oiread léirmheasda do chur do bhiseach méadaigh ar na smúaínidhthe se is mheasa 174 sibh a dhul a dtairbhe do dh'easbhuidh cuiméid is do ríachtunas bhuir dtréadaibh no poibliocha chum a gcungbhál do ghnáth go búaintseasbhach dílis díongmhállta dha Ríogh agus da chriochsmacht caradúil agus iad féin a chúiméad air dhíainghliocus is ar ghaistidhe na madrúighe állta so ata tathaíreacht na measg ar theilig a dtrúailligh chúm i sgriostaidh; agus mar an gcéadna an cháill is ain míshéan saoghalta do tharaíngéodh síad orthadh féin is ar a muintir go hobánn dhá n-úmhlúigheadh go neamhnaireach barbartha neamhchoinsíasach ar a dhul a n-ágháidh racht agus dhlíghe Dé is na Ríoghacht air ímpíadh no tré mhealltóiriocht lucht easáird is méirlíochuis
A cháirde, cuirídh i gcéill da bhuir dtréada, ma ta meas no uráim dha laíghead acu ar sháorthoil, ar mháoin, no air inmhe shaoghalta, air theagh, ar áit chómhnáighe, ar mhnáoi, ar chláinn, air clíuth, air choínnsías, no air chreidiodh, ar ghradh Dé do thuilliodh, no suil le sabháil fhághail úadh íad féin d'íomchur go ceart cneasda céannsaidh ceatúil, is íad féin a chuiméad go róighríonalach ar gan i bheog no mhór do dh'áisíamplairidhe miosguiseacha no do chealgaireacht thrúaillidh lucht easáird no máilíseadh i léigean da ngar no ghlacadh ann i n-intinn
A cháirde, goirídhe ar bhuir dtréada sa n-ám chéadna le háon ghuth amháin chum guidhe agus úrnuidhe dhúirtheachtach íodhbuirt is ofráil a gcóimhnéineacht ribh fein go hárdchatháoir na bhflaithios chum sonuis agus séan búanghnáthach do bheith ar bhuir Ríogh láirtheach agus ar n íomlán do d'fhine a bhunúidhis mhórdha agus mían ríaghluidhe fhada do bheith uige a róshonus is a róshéan, le gach uile bheanúghadh sáoghalta no spioradúil
dá bhfeicioinn Día uilechomhachta 175 do dh'éagmuis ar a mhórdhacht an a staid; ag síreadh agus athchuinghidh ar Dhía ann sa moidh gcéadna siochain mharthanach is órdúgha síbhíalta do bheith siorúighe órnáideach ar bun i n-íomlan a chuid ríoghachtaidh, agus gach n-uile nídh do bhuaintheadh do dh'easárd, do trioblóid, do mhearúghadh do neamhcháirdios, do dh'eírighe amach, méirliochuis, cóimheasgaidh no treatúireacht annsa Ríoghacht so a chur ar gcúl is as alt go siorruidhe
Éadhmon i Phríonnsadh
Eachtra Clainne Ua gCorra 1
Flathbhrúghaidh céadach cómhthromach ro geineadh i gcúige caomhálainn Connacht feacht n-aill
Conall dearg ua gCorra fhinn, agus as amhlaidh bhí an brughaidh sin
fear sona saidhbhir sárchonaigh agus níor fríth a theach ríamh gan trí gháire ann
gáir na sgagadóiride ag sgaga leanna agus gáir na n-athach ós na cóiréadhaibh ag luchtaireacht do na sluaghaibh agus gáir na nóglaoch ós cionn na bhfithcheall ag breith cluichídhe ar a cheile
Nior fríth riamh a theach gan na trí miach
miach brátha ré frithealamh ndeasgach, miach chruithneachta ré fritheálamh biata na noigheadh agus miach salainn re somblas gacha bídh
2
Is í fa bean chéile dho
Caordearg inghean airchinnig Chlothar
Ní bhíodh tráth uireasbadh ortha acht a bheith gan chloinn diongmhála aca agus ní gan chloinn bhídís acht nach mairdís dóibh, acht an éaga úatha i gceadóir iar na mbreith
3
Is ann sin as beart an Ríghbhrúghaidh fria mhnaoi adhaigh iona iomdhaigh is truagh dúinn, ar sé, gan mac againn do badh comharbadh diongmhála in ar n-ionad d'ar ndéis
4
Cidh as áil leat-sa de sin, ar an bhean
Is áil liom, air an brughaidh, ar cumann do dhéanamh re deamhan dá fhios an dtubharfadh cómharbadh do mhac no do inghin dúinn do-gheabhadh ar n-ionad dar ndéis
5
Do rin siad iaramh trosga ré deamhan agus badh torrach an bhean i gcéadóir agus do bhí ag altrom a toirrcheasa go ceann a naoí míosa
Iar sin tángadar breasa bríghe agus alla iodhan d'ionnsuighe na hinghine agus rugas triar mac do'n mór thuismeadh sin
mac i dtosach na hoidhche agus mac i meadhon oidhche agus mac i ndeireadh na hoidhche agus ro árdleasuigheadh agus ro baisteadh do réir an bhaisteadh geintlidhe iad agus ba h-iad so a nanmanna
Lóchan agus Einne agus Silbhester
6
Ro hoileadh agus ro hárdleasuigheadh iad iar sin gursad luatha léimneach iad ar muir agus ar tír go gcinnidis ar a gcómhaosaibh in gach cluiche agus in gach caomhfhoghluim go rabhadar na lánbéil agus buanteanga ag gach aon dá gcluineadh nó dá bhfeicfeadh iad san aimsir sin
7
Lá n'aon dá rabhadar ar cholbha tighe a nathar agus a mathar ar sgíos amhsa agus iomáine adubhradar lucht an tighe nách fuaireadar locht ná ainimh ar na macaibh minnáille mórclughacha sin a mbaisde i seilbh diabhail, is doilg tráth dúinne, air siad, gan foghail agus dibhfheirg agus ingreim do dhéanamh ar namhaidibh an Diabhail maisé is triath nó is tighearna dúinn
cléirigh do mharbhadh cealla do losga agus d'argain
8
Is ann sin ró éirgeadar (na) maca sin agus ro ghabh siad a n-arma agus tángdar go Tuaim dá Ghualainn agus ró airgsiad agus ro loisgsiad an baile agus do rinsiad foghail agus dibhfeirg adhbhal-mhór ann ar feadh Cúige Chonnacht ar cheallaibh agus ar chléireachaibh go gclos fá cheithre hárdaibh na hÉireann go h-uile olc agus úrgráin a bhfoghla
Go ceann bliadhna dóibh fan samhail sin gur mhíll siad ceall ar leath ceall Chonnacht ris an rae sin
9
I gceann na bliadhna adubhairt Lochan re na bhraithribh, "atá dearmad mór againn ar sé, agus ní ba buidheach ár dtighearna, an deamhan, dínn uime"
"Ciodh eisidhe," air na macaibh eile
"Ár seanathair
athair ár máthar gan a mharbhadh ar sé agus a cheall do losga air
10
Tigid da thuaith ar an láthair sin gan cháirde gan choigilt agus as amhlaidh bhí an t-airchinneach ar a gcionn ar faithche na cille go morthionól a mhuintire uime dá bhfreasdal agus da bhfrithalamh do roghain gacha bidh agus do sgoith gacha leanna agus an rún do-bhí ag an gcléireach ní h-é ro bhí aca san dó acht a mharbhadh agus a cheall do losgadh agus d'argain
11
Is annsin tángadar Ua gCora go h-airm i mbí an cléireach agus do rin siad comhairle gan an cléireach do mharbhadh na an baile do losgadh go dtigh am oidhche go dteagach ba agus eallach an bhaile dá n-árusaibh agus dá n-ionadaibh bunaidh
Tig an cléireach leo do bhaile agus ro mhothaigh an rúin so do bheith orra agus ro chuir a ngrianán taobháluinn taithneamhach iad agus tugadh biadh agus leann dóibh gur ba meisgeamhail meadhartha iad
Ro deargadh iomdaighe agus árdleapthacha dóibh as a h-aithle
12
As annsin ro thuit a dtoirchim suain agus síor-chodalta orra agus tarfas fíos amhra agus aislinghthe iongantacha do sais mac Ua gCorra
do Lochan
a bhreith d'fheachuin nimhe agus iofruinn agus ro mhúsgail annsin agus ro músgladar an dias eile as a h-aithle agus dubhradar éirgem ar siad, d'argain agus do mhilleadh an bhaile
13
Dóigh liom, ar Lochan, ní é sin nidh as cóir dúinn do dhéanamh óir olc an tighearna d'ar fhoghin sinne gus anois, ar sé, agus is maith an tighearna ar a ndearnasam foghail agus dibhfeirg gus an dtráth so agus adchonnarc aisling ghránna fíoruathmhar
mo bhreith ag feachuin nimhe agus iofruinn, áit a mbí iomad pian agus pláigh n-eagsamhail ar dhrongaibh diabhaire d'anamnuibh daoine agus do deamhanuibh ann
Ad-chonnarc tráth ceithre srotha an iofrinn
sruith natharach nimhe agus sruith teine agus sneachta
Ad-chonarc peist ann go n-iomad ceann agus cos uirri agus do gheabhdais fir an domhuin do-chidhfeadh aon radharc uirre bás d'fhuath agus d'urgráin roimpe
Ad-chonnarc fós mo bhreith do deaghadh nimhe agus ro-connarc an Coimhdhe feisin 'na righ shuidhi agus eanlaith aingel ac oirfideadh do
Roconnac tra én edrocht agus ba binne 'ná gach ceól a canadh
Micheal, iomorro, isé bhai a richt an eoin i fiadhnuisi an Duileann
As í mo chomhairle si daibh, ar Lochan bhur n-arm do treagadh agus Dia do lenmain budeasta
(Agus dobheart an laoi)
Atá piasd an ifreann na ndos go niomad ceanna agus cos Síol Ádhaimh na gcéad ro ghin do rachdaois d'éag re a feicsin Ad-chonarc én ba álainn daith i bhfiadhnaise rígh na rath Gan dul soir ná siar ar snámh gan dul síos ná suas ar seacrán Adchonarc an Coímhdhe mór i gcathaoir airgid is óir Ad-chonarc mo bhreith ar nimh do dheicsin righ na ríghthigh Michéal do bhí i riocht an Éóin chanas a rúin ima cheól I bhfiadhnaise rígh nimhe chanas fíor gach faistine Atá leam comhairle cháin dibh a ua gCorra crábhaidh Troma bhúr ngairm garbh bhúr ngoil um an bfios cruaidh adchonarc
14
Da mbéadh a fhios againn, ar na bráithre, an geabhadh an Coimhdhe aithrighe uainn is na mór olcaibh do rinneamar
15
Do gheabhadh iomorra ar an bráthair agus ó tá comhairle mhaith agamsa dibh ar sé déinidh-se seirbhís na h-eagailse agus gearrtar crann bhúr sleagha agus déintear loirgníomha libh agus tiagaidh ar chumas fíréan agus ardnaomh Éireann agus do rinneadar-san an chomhairle sin agus do chuadar rompa go Cluain Ioraird ait i mbí Finghin go n-a chléir
16
"Cia seo chúghainn" ar na cléirigh
17
Do bheirim-si aithne ortha ar Finghin ua gCorra fhinn dibhfeirgidhe atá ann
18
Agus ó d' chualadar na cléirigh sin do theitheadar uile agus na seanóiridhe ag nach raibh coiscéim re fiche bliadhain roimhe sin, dar leat do bhadar da chois déag fá gach seanóir díobh, ar feabhas do theitheadar agus do fhagbhadar Fighnéin an aonar
"An romhainn-ne do theitheadar na Naoimh" ar Lochán
"Iseadh go deimhin ar na braithre agus cuiriom ar n-airm uainn agus déanam sleachtain do'n chléireach, ar siad, agus cuirid a n-airm uatha agus sleachtaid a bfiadhnaise Finghin
19
Cread so b'áil libh ar Finghin
Athrughadh creidimh agus crábhadh ar siad agus foghnamh do Dhia agus deamhan d'fhuathugadh agus do threigean
Maith an chómhairle sin, ar Fighnín
20
Agus tigidh do'n bhaile anonn go h-airm i bhfuil an cómhthionól
21
Is annsin do rinnsead an cóimhthionól a ndithcheall d'fhoirceadal gach mic díobh agus gan labhradh dóibh ré neach acht ris an mac teagaisg amháin go ceann bliadhna
Mar sin dóibh gur léigheadar canóin agus leighean agus ba buidheach an cóimhthionól d'a gcrábhadh
22
Mar sin tangadar co Fighnín agus do léigeadar ar a nglúinibh iad féin 'na fhiadhnaise agus adubhradar ris gur mithidh leo breith do bhreith in 'sna mór-olcaibh do rinneamar, ar siad
23
"Ceadh nac lór libh bheith ins an gcóimhthionól-sa," ar Fighnín
"Do loisgeam ceall ar leath ceall Chonnacht agus ní rug easbog ná sagart maitheamh ná anacal uainn"
"Ní thiocfaidh dibh si, ar Fighnín, anam do chur ins an lucht do mharabhar agus an nidh fhéadfaidhe do dhéanamh ins na ceallaibh ro mhilleabhair déanaighidh é, acht cheana do-bhéar-sa neart céad in gach nduine dhibh agus bainfidhear sgíos cos agus lámh díbh agus beirthir lón agus solad ar nách bia urchra daoibh " 24
Tángadar annsin riompa go Tuaim da Ghualann agus do leasuigheadar gach ar mhillsead innte
Amhail sin dóibh go ceann bliadhna as gach cill go roile ar feadh Connacht gur leasuigheadar gach nidh d'ar mhillsead
25
Iar sin tangadar i gceann bliadhna go Fighnín "An dtarinig libh" ar Fighnín
"Tairnig" ar siad "acht aon bhaile amhain Ceann Mara"
"Truagh sin" ar Fighnín "is é sin cead-bhaile ba córa díbhse do leasughadh
baile an tseanóra ro-naomhtha, Cumán Chinn Mhara agus leasuighidh an baile sin go luath agus an bhreith bhéaras an seanóir sin oraibh deánaidh í
26
Do ro-chuadar-san go Ceann Mara agus do leasuigheadar gac ar mhillsead ann
27
Agus tangadar amach lá naon iar sin agus do bhadar ag féachain na fairrge uatha amach agus na gréine do gach leath
Do labhair fear díobh annsin agus is eadh adubhairt, "Cia an leath i dtéid an ghrian," ar sé, "ó théid sé fá mhuir agus adubhradar an laoi: Is maith ritheas an ghrian ghlan ó áird-rígh nimhe is talmhan Ó téid isan mhuir ghuirm ghlais iongna a fheabhas ritheas Iongna an nidh fá ndeara oidhre ar uisge tana Is an mhuir mhór gan oidhre fearta an chóimhdhe fá deara Cia hiongnadh gach nídh dhíbh-sin a fhir fil dar nagallamh Ná an sruith taobhsholas glas iongna a fheabhas ritheas
28
D'aithle an laoi sin, is í comhairle do rinneadar dul d'fhéachain an aigéin agus do chuardúghadh an mhír mhorthonnaig ghuirm mhuire, óir is uirthe théid cách d'a noilithre
29
"Créad is currach no is arthrach dúinn" ar siad
Is í chómhairle do rinneadar le chéile ann sin
saor maith do bhí 'san tír sin do thabhairt chucha agus currach clárdhaingean cumhduighthe do dhéanamh dóibh
Do rinneadh iar sin an currach gur ba húrlamh in-imtheachta é agus do cuireadh ar an muir mór-anfaidh sruith-bhraonaigh ciarsánaigh é go n-a lón agus pona fuirinn agus is é luach d'iarr an saor ortha in éiric an churraigh sin do dhéanamh doibh, é fein do leigean leo dá oilithre
30
Agus an tan fa h-úrlamh inimtheachta iad chum na fairrge, adchonncadar cliar crosán seachadh agus mar do chonncadar na crosáin an currach dá chur amach ar an bhfairrge ar siad sin " Is aithne damhsa iad, ar an fuirseóir
ua gCorra fhinn do Chonnachtaibh iad
na foghluidthe agus na dibhfheirgidhe ag dul dá n-oilithre féin agus ní mó rigid a leas dul do iarraidh Nimhe ná ricim-se," ar se
31
"Dar mo chúis ámh," ar taoiseach na gcléireach, "is fada go rachair-se d'oilithre"
"Ní hamhlaidh atá," ar an fuirseóir, "acht rachad leó siúd"
"Go deimhin dá ndeachair-se leo siud, ar iad sin, faguibh ar n-éadach féin againn-ne fil umat
Ní fhuighbhidh sin mise agaibh, ar eisean, agus d'fhág an t-éadach aca annsin agus téid féin dísgir dearglomnochta uatha
Ód chonncadar ua gCorra chucha é amhail sin
32
"Cia tú féin," ar siad
"Duine truaighe me," ar sé, "atá ar tí dul libh-se " 33
Agus d'fhaomhsat a dhul leó
34
Agus is amhlaidh bhadar ua gCorra annsin iar gcumhdach agus iar ndéanamh altóra do'n choimhdhe chómhachtach ar a bhfearann dúithche badéin
35
Agus tangadar in a gcurrach iar sin a naonbhar
easbog agus sagart saor agus crosán agus deochan (agus aon ghiolla) agus trí mic ua gCorra agus adubhartsat an laoi
Tiagam náonbhar 'nar naoidhibh ua gCorra ar cuaird crábhaidh Scuiream d'olc ar gcinneamhain gcuim Fa spórt iodhain anfaidh Tiagam ar rannaibh le'r dtreóir go bfeithear innsi an aigheóir Seolam ó thráigh ar dtíre go ró bháidh ar gcoimhdhine Fagbham ár dtír 's ar dtalaimh ar grádh righ nimhe neimhdhuibh Tiagam gan roighne fa réigh d'ar n-oilithre an eidirchéin Ó ro chumhduighsiam ar gcill fagbhaidh gan fuireach Éirinn A lucht do thagadh go teann ó'n phort gan anadh agam
36
Luigh dano an saor leó agus badh hé ba luamaire aca agus do bheart an sagart - an laoi
Réidh a Dhé an séad so siar tar muir na fairrge in imgcian Cughat a mhic mór Mhuire ag móra do mhiorbhuille Nocha do ghoin na tiaghail tiagmaoid go tír an toraidh Acht dod' toighid a Dhé Dhil do réir creidimh is crabhaidh Coisg dínn do phiasta borba 's do thonna tréana tolga Go dtugair nidh dhúinn dar dtigh ba dú do rígh reidhteadh
37
Do luadar iáramh in a gcurrach agus do ghabhastar ag á iomradh cá leath do rachaidis
"An leat bhéaras an ghaoth sinn" do ráidh an tEasbog agus d'iodhbradar iad féin do Dhia agus tugadar greas ar anaighthe ag iomramha go luath láidir laom laochda agus beirid léim fheardha ionnsuightheach ó'n gcúan amach gur ceileadh radharc gacha tíre ortha agus gur foillsiughadh dubhaigéin gaca dubh-fhairrge dóibh go 'nar fheadradar cá conaire in ar threoruigh séide na siangaoithe iat gona ann adubhairt an deóchan an laoi
Ua gCorra anocht ar an muir na tonna ag teacht 'na bhfáil Ingabhadh ród fia na fir Dia do nimh da sriana soir A Íosa áin ainglidhe a fhir do dheilbh gach sgéala An currach so ua gCorra saor liom is iat ua gCorra Éire iodhain ainglidhe a deisiobhail re tonnaibh innte
Gheóbhat foghlaidhe dearbh
38
Bhadar san XL
la agus XL
oidhche for an aigéin, ionad i dtarfas mórán feasa agus d'iongantaibh móra uaigneacha eagsamlaigh ar an bhfairrge
39
Agus do tar fas dóibh ardtúis inis lán do dhaoinibh ag dubhadh agus ag dobhrón agus sgoth amar fhéar fhionn ar a fud agus do cuireadar-san fear da muinntear d'á fhiafruighe cia um a rabhadar agus gabaidh sin ag síorghol leó mar gach fear aca féin agus fagbhaid-san aca é agus adubhairt an laoi
Inis iongna oileán mara Dia du-s-rula A Dhé na slógh cia fo deara brón is dubha Da madh ciamhre gin tuirsi is déara soillsi Níor sgar re caoi sluagh na hinse truagh a dtuirse Fiafruighid díobh ciodh madh duadh gulmaud Mor a méad in gach ród ciamá gcaoid Ná h-éirgeam coidhche na cluinsi ar an fear fionn-se Ní bhidh sona lucht ar loing-si ar ucht na h-insi
40
I gceann teóra lá agus oidhche do bhadar ag iomrádh a gcrosáin go ciamhair ceilmhuinneach agus iar sin do chonncadar én álainn iolchrothach iar dteacht ar chur tosaigh an churraigh cúcha agus adubhairt an laoi Cia um iar sin ua gCorra uas grianaibh glastonna Innsigh dam ar Dhia do nimh cread do bheir sibh caciamhar A eóin úd ar an gcurrach sé do bheir sinn go dubhach Crosán beag do bhí 'nar bhfáil ros-tairig éag an aithrigh Is mise bhur gcrosán cóir mé thainig i riocht an eóin Anoise tigim go neimh sibh-se ni bhiaidh go ciamhair
41
Agus is iar sin do chonncadar inis iongantach oile agus doire dathalainn duilleadh d'airghidh agus deaghblathaibh cumhra cáomháilne innti agus an tan ghluaiseadh binn-fhoghair na gaoithe glan-fhuaire glóraighe ón ndoire sin ba bhinnighthear sé cruit ceoilbhínn caoin-téadach an ceol do chanadaois
Do caith siad nidh do thoradh an oileáin agus d'ibhsiad nidh do'n tsruith álainn fíona do bhí tré lár an oileáin agus ni tháinig taom ná galar cucha da éis agus do bheart an deochan an laoi
Is áluinn oileán an toraidh dul gan sgís Ubhla cumhra srotha fíona fútha aníos Nocha rithin ina diaigh tír i d-táim Nocha dtaithig bantracht mheargail ar a clár Caoine ná gac crann a hubhall óir is dóigh Binne ná gach ceól a gcanamhain uair is áil
42
Ad chonncadar oileán iongantach oile agus ceithre hoireachta hionganthacha ann ag roinn na h-inse i gceithre míre
aos forasta finnliath (i n-ionad innte) agus rioghfhlatha isan ionad tánaiste agus oglaoich is an treas ionad agus giollaidhe san ceathramhadh ionad
Fa daoine áilne eadrochta uile iad agus cluichidhe gan cumhsanadh gan comhnaidhe aca d'á ndéanamh agus iad ag siorgháire
Luidhsiam oile neach uatha-san dfhiafruighe sgéala díobh agus gabhais ag cluichidheacht agus adubhairt an sagart an laoi
Is naomhtha nuadh an inis ghlan ní port ná baile biodhbhadh Ní sgéal cinnte ró chleacht dam Noch tearc innte iongnadh Oileán gan cogadh gan cath ar ná bid daoine dubhach Gan brón gan biodhbha go brath acht díona na slógh subhach
Ceithre dronga ar na h-oilibh do chim féin na himdeaighidh Drong fial gan mheing gan mheabhal nár thriall feall na imdheabhaidh Gasradh giolla ar a mbíodh bládh is innte thall do tógbhadh Sluagh gan léan ná meilleann modh fó na filleann féar fódmhar Fir amaise go muirinn mhóir ní h-olc agus ní héagcóir Do bhér rabhra gnáth an ghlóir meidhre for cách a gcéadóir Drong mór do fhionnliaith a bhfolt bíd dá taghall go tromdhacht, Na sruithe ar ná sílim smacht aoibhinn an cluiche chonnairc Ceithre h-oireachta áilne lucht crábhaidh gach rioghdháile Iongna dul gacha dáimhe leis nach sámh acht síorgháire Luigh uainne d'fhághail a fhis cath-lámh ró sair-bhinnis An giolla lag ró ba leis agus do staon se uainn 'san inis
43
Tarfas dóibh iar sin inis iongantachoile do fhullang féin ar aon-chois uas an muir agus go gcluindís nuall dhubha móra aiste agus ní riochtach leó agus do bheart an laoi
Adchím inis tiar ós tuinn A haonchos féin ros fulluing Inis nach ionnsaigh aighe drong nach fullaingid na daoine Inis aonchoise ar an muir a choimhdhe cread um a bhfuil Mór an mhuinntir, mór an mhuirinn gach a gcluinfid ní chluinim Nocha nfhaicim dealbh daoine do neach fil isan suighe Cia Faid bhiaid ná in bheatha bhí nochan mó ná an Coimhdhe adchí
44
Ad chonncadar aroile sruith iongantach fó deilbh stuaighe nimhe in aedhir agus ní thuiteadh braon de no go dtuitfeadh isan muir agus do chluindis a nuaill agus a sgreadail agus ní thogbhaid a gceann as an muir acht trathnóna Dia Sathairn go tráith eirghe gréine Dia Luain agus adubhairt an laoi
Adchím sruith mór ós an muir mar stuaigh nimhe neamh-adhbhail Atá crutih nua nimhe an neóil sa sruith uaithne an aedheóir Bainne as ní thuit ar tuinn as sruith an aedhir eadruim Ní loiteann tuile na tráigh go dtuiteann uile d'aonláimh Ó nóin an tSathairn sliocht buan go traith na teirte san Luan Sruith adchím 'na stuagh ghuirm ghil bídh fo thuinn fuar gan feicsin Ar an uisge fionn ghlan fuar bí choidhche deaghbhlas deaghbhuan Nocha teachta ón rígh do ráidh a fhearta adchím ní chrionaid
45
Iar sin tarfas dóibh réd iongantach oile ré h-ucht na mara
oileán alainn iongantach agus tighthe agus treabha luchta an oileáin uas a gcionn shuas agus iad féin futha shíos agus ba duibhthighthear re gual gabhann dreach gach aon díobh go ndubhairt an teasbog an laoi Inis chaoin ar an muir is milis bárr Nocha cur céad re gongaibh fil méad na tonna thall Dubh an dream romghaibh gubha tré na ngleann Éirgid tuir go mbórdaibh suas ar bord liom Searbh an sál chuireas tonn leathan na lár O thuinn go tuinn ro fheiteamh linn a druim re lár Caithid cnú ní bhfuil acú buar na bú Duamhain tainig matheach nocha rainig ré a mhúr Lucht cinadh fil na taoibh-se gan tinad cucha na raon Ní risin is claon is ealánaibh agus sin mar aon
46
Tarfas dóibh rud iongantach oile ar an muir
colamhna airgid aoinghil i meadhon na mara agus líon áluinn éisg as a mhullach ag a foghairt 'san muir agus do rad aroile fear díobh, mogall don líon in a rabhadar trí leath-uinge d'fhionndruinge, cona do chomharthughadh an sgéil sin agus ceithre druime ar an mogall agus do chonnairc an Maolduine an céadna
47
Bhadar teóra lá agus oidhche ar an gcuma sin agus do chonncadar nuimhir do-airmhighthe bradán ar sileadh as gach mogall do'n líon sin agus ba chómh mór le colbha bliaghna gach bradán ballcorcradh biothálainn agus gach maighre mor shroitheach mhilis bhlasta dá ngabhaidis as an líon áluinn faghartha ris an rae sin agus dfhaigsiad an toileán annsin
Adubhairt an sagart an laoi
Réd iongantach álainn ar muir go nach fríth go séiseamhail Gan imshíomh agá santa fionn líon fada foghartha Áluinn thaithneas for thuinntigh colamhna airgid aoinghil Agus riamh isé doimhin thall na taoibh fá colamhain call Fón líon anas don taoibh thall an colamha na críonann Im líon air línn gcanadh con uas a gcionn an colamhann Airgead aoingheal sollas sonn an Líon ro measadh mogall Níor duaithnidh sal an séad cruaidh cread nár luidh isan línn mhuir Ó uilinn go huilinn di fad colamain fa cidhte Nocha dtarga grádh do ghné in cruaidh ínnte salm do leasuighthe Ar an muir mór is marcach Críost ar gcoimhdhe comachtach Rom shaora ar muir slat na séad an mac gá bhfuil gach mór réd
48
Iar sin tarfas dóibh inis ro-iongantach oile agus aonmhac eagailsi agus fós fá hálainn iolchrothach í agus sgotha dearga go méad cláir innte ag sileadh meala as a gceannaibh agus eanlaith álainn innte go gcanaidís ceol síthe sírbhinn síreachta agus ro bhadar ag fiafruighe sgéil don chléireach
Deisgiobal d'Aindrias mise, ar sé, agus m'iarméirge ro dhearmadar in aroile oidhche
Is uime cuireadh isan aigein mé, áit i bhfuilm ag furnaidhe brátha sonn agus éanlaith álainn parathais-so chidhtí, 'sé anmanna daoine uile iad ar sé agus do bheart an laoi: A ghiolla is gléigeal do shliocht is saoth liom tú bheith in aimh-riocht Atá do mhac mór Muire admhora do mhiorbhuile Ad-lochar do Dhia mar tú nocha gcaraim brat na bú Ar sgothaibh milse méad gclár ar lár inse am aonarán Do na fioraonchaibh iar mbráth coimheadaim-sa soillse in raith Deaghamh giolla Aindriais mé do dhearmadas m'iarméirge Go dtigsiad aingil chughat Is dearbh liom mor-sat cadad
Go dtigsiad fiaghain nimhe sunnad ghrian bhratha a ghiolla
49
Ceileabhraid do iar sin agus adchonncadar inis oile agus daoine marbha i roinn di agus daoine beó i roinn oile dhi
Do-ghnidís nuaille móra agus griothgháir adhbhail an tan thigidis na tonna róda ruadh-lasrach tairsibh agus an drong ba beó dhíobh ba mór agus ba hadhbhail an phian agus an mór ghabhadh ina rabhadar Dobheart an laoi Inis amhra righ oighreacht mhir go narmaibh go n-iarann-chosaibh Fó chéada nualla ma gcuairt fuithin mín aluinn adhbha shuairc Daoine innte iar bhfaghbhail bháis daoine oile a gceann a ngnáis Iomad tonn lonn go lasraibh daoine oile ar iarann chosaibh Aitchim ar bhfírinne féin aitchim an righ ró dhealbh gréin Uair ní caomh an gníomhradh dhe dleaghthar do lucht na hinnse
50
Iar sin chonncadar na leaca troma teintidhe agus slógh móra d'á losgadh fortha agus beara díogaine dearga triotha agus do gnitís uaille móra agus golfathadh gráineamhail fortha agus do bhadar ua gCorra da fhiafruighe díobh cread iad féin agus adubhradar sin riú gur ab leac do leacaibh ifrinn do bhí annsin agus abraidh-se re bhur gcairdibh maith do dhéanamh ar eagla rochtain annso agus do bheart an t-easbog in laoi
A shluagh na leac cá beatha ar bith ba truaighe libh-se Fó ród na rian an phian bhur sluaighi se Atáimid-ne sonn a mbeatha dearoil truaigidhe Go mbraith bit seang for sgaith leic ifirn uaruige Leaca dearga, beara iarainn gha ruadaine
Arís go braith ris ár sluaighne
51
Adchonncadar inis óile amhra álainn agus sonnach arrachta umhuighe uimpe agus líon umha for sgartha ar fhiaclaibh an tsonnaigh sin
Fagbhaid sin a gcurrach agus is amhla chualadar fuaim na gaoithe fris an líon gur thuit a dtoirchim suain agus codalta orra, go rabhadar trí lá agus teóra oidhche is an aon-chodla sin
Ro musglaoidir iar sin agus tanaig bean chruthach chaomh-álainn chucha as an ndún agus dá maoileasa fionndruine um a cosaibh agus ciolarn umha iona láimh agus easgair airgid aoinghil isan láimh aroile di
Dailis-sium asaire na tiobruide forra agus ní fhuil blas maith nár tarfas dóibh air, go ndubhairt an bhean riú gan fanamhuin annsin agus nár badh hann do bhí a n-eiséirge agus tug biadh dóibh amhail bláith do mhaothail agus d'fhág iat agus as beart an t-easbog an laoi
Amhra eadrocht inis ó dtáim ag tiachtain Baile bur róimh ro dealbadh cóir do meadhma dá riasain Fod dramáin gan duibhe sogalgar gach laoi líomhtha
Bead uas a bhfuighe aon mhúr uimhighe uimpe Líon fionn umha ar forsgaoille tar fiachlaibh as ón seasgair Tonn brotha dá brodsgaoille a béim re cuimluigh cleachta Glan a teadhais taineamhach tiagam re gaoith na gaire Ag Íosa na n-aitreabh ann iomdha oileán árdamhra
Agus ag fagbhail an oileáin sin dóibh do rinne an sagart an laoi Sgéala aidhbhle an oileáin ghlain feairrde go mór a marthain A dream cair mar cair domain madh ail libh allsughad D'fagbhamar ar gcórach crom for tráigh mara murthrom A gruaige re lár na luighe gan ló uain dá iongaire Triallamaoid dula don dún ghlan go gcualamar ceól iongan Feasta féin tráigh an olinn air bagair taigear teann bhinn Fuaim an línn frioth sonnach slán binne na téada tiompáin Rug sinn ar solaim ar séad dar linn ba foghar faintéad Colla orainn-ne gearbh anamh tug an ceól adchualamar Ro chuir a socht re biothradh gan olc gan éad gan anbhfaith Éirgeim as ar gcolla coir a haithle an treas laoi lán-cóir Ag dul dúinne níor mhill seach luim na tráigh tirim Tainig aoinbhean ann dar bhfios o'n dún agus on ndeighlios Gan imdhearga um rún riomh do rad dúinn digh agus deighbhiad Suairc a coimleadh gan clú laig air bhur toingea na tiobruid Ciolarn umha is easgair glan aice na láimh da h-ionadh
An bhean leis nárbh ail asdair as láimh do líonasdar
Do rad dúinn féin gach ndigh fíorasaire aneasgair aenghil
Do rad dúinn go moch amuith bia umhail bláith do mhaothail
Tug blas maith dar mhian le neach tug dhúinn biadh dursum buidheach Fagbhaidh an baile go beacht do ráidh linn géag na bhfionncleacht Gein go brátha gruab réidh bur n-anadh an einchéim Nocha bia a chlann gCorra a bhfos eiseirghe oraibh na harus Gurab teann bhur luach gan léin a dhream leis nach fuath fhírsgéal
53
Tarfas dóibh aroile eanlaith iongantacha isan aedhior uas a gcionn agus do bhádar mar iomad toirnighe
Do-riocht éan díobh ar bhórd an churraigh
54
Do badh ro-mhaith linn dá mba teachtaire do thiucfa do innsint sgéil dúinn tú, ar siad
Togbhaidh an sagart a cheann suas
Iar sin, ní tualaing tu labhairt linn, ar in sruith, agus sgéala d'innsin dúinn
Is tualaingt mé bhúr n-agallamh, ar sé
Dath crochda do bhí for an éan agus síoga geala ina bruinne
Anam bannsgáile mise a tír Chréta agus is caraid duitse mé
Abair liom, ar insruith, in tecmait dochum ifirn
Ní ragtai, ar in t-én
Adlochamar do Dia, ar in sruith, uair ro-thuillsium dol nár gcorpaibh i n-ifrionn
Rachad-sa airm na h-eadarbhuartha, air in t-én,
airm na n-eanlaith eile
Óir ní h-éanlaith adchidhi-si acht anma daoine teagait a n-ifrionn gacha Domhnaigh ar iochaibh agus bhuarthach
55
An bhfeicise iat ar an t-éan
Adchim, ar in sruith
Adchímid teóra srotha frith rosg
sruith bradán, sruith eascoin agus sruith ealadh dubh agus na h-eoin sin ar ár gcionn, ar in tén,
anma dá bpianadh iad, agus na h-ealaidhe dubha ina ndiaidh
na diabhail bhíos dá bpianadh agus congairid riompa ar teitheadh a bpianta
56
Abair, ar in sruith, créad iat na sreabha geala ar h-ucht
Adér riot, ar an téan ro bhí mo fhear a dtreabhlaí agus a neasláinte agus ní dheachas-sa dá fhíos nó gur ba marbh é agus do chuadhas do tóramha agus is uime sin atait na tri sreabha geala sin ar m'ucht agus ró ba sin dath uile dá ndeininn a réir agus do bheinn-se da bhur nagallamh sa ni ba foide ná so da mbeadh sé ar mo chumas
57
Agus téid uatha iar sin agus adubhairt an laoi Éanlaith os gcionn ann sin cia comreiseid co luinde An currach do chíom sum réim tig éan bearach ar broinne Éirgim suas is radhaim ris do feadair uair ba én-fis Mochean aguinn a h-eóin mise teacht do thabhairt sgeóil
tré ghlór duine do ráidh riom aitheasc beag is robhinn liom Gion gur duine ar dheilbh ná ar dath nócha móide bheith dár mbráth
Is am anam ar an t-éan ná deanaigh sgeinim ream sgeal nocha dtiucfainn go tuinn lir acht dod tagallamh a fhir Géin ro bhadhas ar bith cé duitse ro badh maincheas mé Ó ro fhás clúimh ar mo chneas is mar én tánag read leas
Ann sin adubhairt sa ris an éan do bhí ag beathughadh na sgéal Innis dúinne gan bead ca leath bhearas sinn ar séad Fá nach olc do-rinneamhuir riamh béarthar sibh i dtír na bpian Gion go dtiaghthuighe ar claochló cuirp tiaghthuighe go ifrionn aidhbhle uilc Trí srotha frioth rosg is fíor adcidhti ar an rian fóríor Cidh dus-rala féin séad si nocha daoine acht Dia do-bheir I riocht na bpiasd bid for snámh na deamhna a gcorpaibh da gcrádh Sruith na n-easgain aidhbhle é sruith na neala is dorcha an gné Sruith na ndobharchon fá dheóigh cuirrigean na dtonn dá dtreóir na hanmanna bíd go bocht i reachtaibh éan eadruim olc Osluaigigh gach piasd a bél ag dul i ndiaidh na n-én Na h-eoin ag sgreachaigh 's ag gul ar teitheadh na ndeamhan ndubh Do bhí i bhfainne an fear go mba diusum duine fo deilbh mná Fa beag do ronas da réir do theighinn ar cuardaib i gcéin Trí sreabha geala for m'ucht taithnid amhuil géis do guírt Muna ndearnainn aimhréir m'fhir do bhéinn uile fó gné gil Níor leanas leanamhnas cóir do rinneas nithe nar cóir Fuaireas an doirteas as duagh air sin adusa ruadh Na h-eoin seo uile, ar in sruith na h-anmana do claochlodh cruith A n-anmana d'éis ag corp nocha bhfaghaid uile acht olc Fa Domhnach dáilid an sluaigh a fo-doimhnibh ifearainn fuair Biad fa na meadhon go mbrón ba holc mo bheatha reamh ló Nocha néadaim anadh sun do dheoin an coimhdhe romchum Ní dom uaim se faisnéis sgéil ciodh um anam is um éan
58
Agus a haithle sin adchonncadar aroile oileán áluinn eadrocht agus féar gléigeal go mbreachtradh sgoth cheann-chorcra innte agus seanóir arsa ag sgínim a luith innte agus sidh cheol amhra aige do sheinm ba binne na ceolaibh an domhain agus adubhairt an deochan an laoi A fhir sheinneas an chruit chaoin ataoi go naoibh os cionn sluagh Tfholt mar sgoithlín gona naoibh ni haoibhinn linn do theacht uainn Mochean duine fil ad riocht a mbláth mar taoi anocht Fionn-sgotha corcra for feor binne 'ná gach ceol do chruit Ní haithreach duit creidimh cáin ro fuarais taithleach Dé dil Is suairc mar mhaoidhim do mhodh is aoibhinn do chor a fhir
59
Tiagaid as sin go bhfacadar aon duine adhbhal mór agus lasracha ruadha ro mhóra ag teacht tairis agus mar do thogbhadh a cheann do bhíodh ag sgreadadh agus ag gholghaire truaighmhéalach agus badh mór agus badh adhbhal an phian i raibhe
"Cia tu fein a dhuine truagh," ar siad, "Duine do ghníodh romhar Domhnaigh me," ars sé, "agus déanaidh-se urnaighe liom fá eadtromughadh na bpian so agus adubhairt an laoi A fhir imreas an bheag beargaigh uas dreach mara ró mhir ruadh Is arsaidh do ghol go gloi dearg tinne ifrinn dom ro-losga Ar Dia ribh-se a chlann ó gCorradh rom-beirig as do loch Lir Nocha n-agam neach for talmhain rom-chabhra amhlaidh a fhir
60
Tarfas dóibh iar sin, muir teinntidhe ar lasadh agus í lán do cheannaibh daoine ndubh in-aonacht agus ro gabh eagla mór aidhbhéil iad agus adubhairt an laoi A chlann Corra do cleacht lear atá súghadh saile theinidh Dul tar teine na dtonn mear ní deimhin a dhrong deighfear Lán de cheannuibh daoine ndubh an sáile te dá dtrágha Cinn dubha amhain as gach sdodh dula na ndáil is dugha Do threitibh saile an mhara um sginidís do calba agcurraidh Um cuiri fa chéad do chuir ní suaill a méad ro-mhughadh Aon chadhan ar tonnaibh tall againne um tráith ar gcurradh chrann Nocha gclaon orainn ne ann rom-saora orain-ne a chaomhchlann
61
Adchonncadar aroile muilleóir coirtighthe granna ciordhubh ag meilt muileann fór lár os an fairrge agus dar leo ni raibh do mhaitheas ar bith coimheas a raibh aige d'á chur i mbéal an mhuilinn
"A dhuine" ar síad, "cé tú féin"
"agus cread nach gcuire i muir do bhia
Muilleóir don diabhal mé," ar sé, "agus gach nidh ceiltir ar Dia agus ar a ndéantar ceasacht cuirim i mbéal mo mhuilinn" agus adubairt an laoi A fhir dhuibh an mhuillinn mhóir ad mhuirinn ní maith do chiall Duine nách fuil go fíor ciodh ma gcuiridh i muir do bhiadh Gach ní díobh noch cuirim uaim do shéadaib an bheatha bhuain Is in bhfairrge bhfurmuil bhfléigh ní liom féin a gcuirim uaim Ní fhuil ní nach féidir Dia séad na maoin na brat na biadh Nocha mó tá nidh fo nimh nach feidir an coimhde a fhir
62
Tarfas dóibh iar sin marcach adhbhal-mhór forsan muir agus each teinntidhe teine faoi agus tonn teine na dhiaidh agus mar do lingidh na dhiaidh (no tairis) agus ní bhí ag eighimh ná ag olfartaigh
"Cad bheir amhail sinn tú a dhuine truaighe," ar ua gCorra
"Each mo bhráthar ro ghaideas Dia Domhnaigh go na air sin atáim ag fulang na péine so" agus adubhairt an laoi A mharcaigh in eich árd-fhuair fil isan beatha bith truaighe Créad na dteigh-se fa thuinn dod rara an áit n-eagcomhlaidh An truagh libh m'feicsin amhlaidh 'sa thuinn mara mór Tarus orm a bhreith a bhfos acht each mo bhráthar adhbhal ghabhas
Do rinneas marcachas mear fris an each Dia Dómhnaigh Atú for each teine thiar isé deiridh sgeóil an mharcaigh
63
Tarfas dóibh iar sin an inis lán do dhaoinibh dubha diamhaire agus eoin ciordhubha cona gobuibh teineadh agus go crobhaibh dearga cucha agus uatha ag breith lán a gcrobhaibh da bhfeoil asta
"Cread sibh-féin a dhaoine" ar siad
Gaibhne agus ceardaithe fallsa easanóireacha sinn, ar siad agus is uime sin atáid ar dteangtha ar lasadh inar gceannaibh ó bheith ag maslughadh agus ag tarcuisniughadh na ndaoine agus adubhairt an laoi A oireacht uathmar na gceann agus na ngabhann nglé dhearg is mór an gabha bhur ndáil truagh gan bhur snadadh dfághbhail Eoin ciordhubha go dteimheal ar cur go ngobaibh teineadh Beirid lán a gcrobha choidhche asainn gach laoi as gach oidhche Adeirim sibhse dhe agus ní radh faistine Ó do-chuadhmhar-si féin feacht nocha n-aoibhinn bhur n-oireacht
64
Tarfas dóibh iar sin aitheach dubh dorcha diabhlaidhe agus badh méidthir re molt-chroichinn gac slam teine treithcheim ruaidhe do thigeadh as glomhair a gcraois agus a gcarbad agus badh méidithir re mol muilinn an liaghlorg baoi re a hais agus cual adhbhal mór for a mhuin agus deagh oighre seisridhe innte agus tonn adbhail mhór teine na dhiaidh agus mar do bheireadh sí air do leagadh fon bfairrge é (féin) "Cread tú féin a dhuine" ar ua gCorra
Duine mé do bheireadh cual conaigh dia Domhnaigh lom do greis agus is uime sin atú mar seo ar se agus adubhairt an deochan an laoi A fhir dhuibh leith go luirg leith is fada ataoi i ndroch bheathaidh Tomhais romhat gus an dtráigh mairg Dia do chruadhgáir Gach cual i ndiaidh a chéile fó luighe agus fó éirghe Is in droich-bheathaidh coidhche gach aon lá agus gac aon oidhche Aithchim ar fhírinne féin aithchim an rígh dheilbh gréin, Na rabhair imbeathaidh bil fo chumas do luirg a fhir
65
Adchonncadar iar sin carraig mhór adhbhail chloiche agus aon duine adhbhail mór ina chomhnuidhe in a mullach agus tonna na fairrge ag teacht tairis agus brat sgaoilte a na fhiadhnaise agus ní roicheadh a lamha é "Cia tu féin a dhuine ar a raibh toice mhór san tsaoghal mé" ar se "agus ní dhearnas do dhéirc riamh acht an taon bhrat so do thabhairt do chlaimhsig agus fós ní rainig sé chuige agus adubhairt an t-easbog an laoi Carraig comhnuighthe cnuic an domhain so Cora ceannasa trom a thonna-sa For an fíormhullach mé dá mothughadh Bocht gan beathughadh olc a cruthughadh Fuar ar saobthonnaibh sásaid suightheachta Fuar a oirighthe truagh an tuinne Cloch árd uisgithe aighear fionn-fhuaradh Linnte ag long um an mir agam
Brat an fhiadhnaise crodh na claimhsighe Cia ró geillsighe ní ró roichsighe Tonna tairision diana díogaire Glaisidh go a dhaile sin truagh nach uime sin Easbog againn-ne Íosa alasdar Long do líonas sa tonn ró tráigheasdar Fuar an t-ionad-soin gan clith cairdine Sguine sgeiridighe caire cairgithe
66
Tarfas dóibh uair eile inis agus fiodha ro-reidhe ró-álainn innte agus loch so-mhilis so bhlasta innte agus dfhansad seachtmhain isan inis sin agus ag triall dóibh eisde d'éirigh piasd adhbhal-mhór dóibh as an loch agus do ghabh eagla ro mhór iad-san agus do luigh sí is an loch agus do ghabh eagla ro mhór iad-san agus do luigh sí is an loch as a dtainig agus adubhairt an deochan Inis mara mothuighimid réidh a fiodh crabha cinnte Atáid sgotha fír mheala for bharr gac crainn innte Maoth óg fion ghlas féir ailghean na meadhon thall gan tóirneamh Loch so-mhilis so-bhlasta leathan taithneamhac toinngheal Ré seachtmhain as a dháile dúinn 'san phort n-áluinn niodhan Ní raibh ann aon duine ro aitreabh an t-ionad
Iar sin tan thriallamuir sealad tar foramna fairrge Gur éirigh piasd bradhfhada ar ár n-amas anáirde An phiasd nochar bhlaiseadar loighid fó'n loch ó's lingsi Tar na tonnuibh tulgorma tiagam a n-úir na h-innsi
67
As sin dóibh ag iomramha na mara go bhfuaradar inis iongantach annsin áilne iomlána innte agus fuaradar dá thiobruid innte atciat an soillsi móir iarsin agus tecuit fón solus go bhfacadar an dá fhear déag ag déanam a n-uird agus ní raibh soillse eile aca acht gnúis aroile
Tig fear díobh cucha agus fearas fáilte friú agus ceadaois fris deoch d'ol as an tiobruid go ndubhairt riú
Líonaidh bhur leasdair aiste ocus facbhaidh-si as an tír riasin matain uair ní sunn ata bhur n-eiséirge
68
"An mbéaram nidh do chlochaibh an oileáin ná an tráigh so linn" ar siad
"Is feairrde a cheadughadh," ar sé, "óir badh brónach an té bhéarás agus fós an té nach beára " Beiridh fear diobh an chloch lais agus fear oile dá chloich agus do gluaisiadar riompa agus dibhsiad deoch don tiobraid agus codlaid iar sin
I moch thraith ar na maireach so dfhéach siad a gclocha aroile diobha gus ba h-ór (cloch ann) agus badh hairgead an dara cloch agus ba gloine an treas cloch
Gona de sin ba fíorbhriathrach an seanóir naomh agus do bheart an laoi Oileán mara mir ro mhaír bhadhmar seachtmhain ar sodhuin Cia do lodmar leath oile do radsam gradh do gloine
Dá thabar gan easba ann sin ciar bé an tirim be an teasbhach Aon tobar te sa ghné glan aroile bhí na bhuadhairt Triallamaoid, giolla an áigh uainn ar cheann dighe d'uisge fuar Rug sinn an sruith ro threoruigh air na déanaidh acht deonaigh Dá dhuine déag gan doladh ag seirbhis ba mór-mhonar A ngrádh mic mor Muire feadh na beatha barbuighe: Soillse 'na grian gnúis gach neich do bhí thall isin carraig Dóibh ag serbhís Mhic Muire ní raibh soillse oile
Fiadfruighe ar badh neasba díobh cia do-ghnídh sibh obair in bhar dtír Abruigh ar Dia badh deire cain do fhagfamair Éire
Do ráidh rinn an seanóir sean cidheadh a ghnúis ro-badh rogheal Atáid sunn dream gan doilbhe de mhuinntir mhaith mhór-Ailbhe Lucht an dara curraigh cháidh sin ag Ailbhe uasal gráidh Bheith nar mbeatha go dtige an bráth dúinn d'orduigh Críost seoch cách Sunn ro thaisigh Dia badéin gan easbadh ar chruith 'nár céill Deagh-escnairc cáich ó shoin amuith gach aon is marbh 'san muir
Asnaigh as an dtír i dtáim ria sinnti maidean mochthráith Na raibh cuma ar bhur gcruith deis in tíre i dtangamhair Go ris leam neamh ar naonmhar cia ró siar mor mbaoghal
69
D'aithle na laoi sin adchonncadar ar oile oileán álainn agus eaglais oireanna ann aoibhinn agus aon chléireach ársaidh ag déanamh a thrátha isan eaglais agus ag beannachadh dho agus adubhairt an laoi Port ag parthas minn ar muir ní tharla acht sin a shamhail Beas is aitreabh naoimh nimhe iar atú aoibh ainglidhe Anois tangamar o'n dtráigh do dhol na dhíon s'na deagh-dháil Do chum fir móir gan meadradh do'n tig ba cóir ceileabhraidh Gabhsum: uile a h-aithle an lir paidir go n-eaghamh iodhain Siorraim port diamhair dár ndíon agus tocht d'iarraidh an áirdrigh Éirigidh nár ndiaidh amach aon duine sadhach saoghalach Nos-bheir leis iona theagh thall ar deis Dé nár shaoilseam Fearas failte ró mhór rinn ar nathach Íosa againn
Ros tuig gan críost dá dhearbhughadh an té do bhiodh dá bheaghthughadh Fiafruidthior againne de cá slighe cian ba déine Fuair ar n-éag díon ar domhan oir is do chreidemur Do bhuidhin Dé domhsa ar sé d'a dheisgioballaibh ba déine Níor dhleacht domhsa gan a dheoin mo theacht an am-sa ainéoil Is seadh thuilleas toirse damh ann nach roichim rígh-theach ro-ghlan Acht bheith go bráth um bheathaidh fa cleith ar aithineach Do chuir Íosa anuas do neimh aingeal uaidh dá innsin Mo rae dá chur agicluibh ar nam dom dol óm dheisgiobal Do roich dom gach nona ó neimh aird-righ neimhe na naoimh-fhleadh Fear ag nach bíodh go bocht ma thig riogam na rioghphort
70
Do roic an taingeal-arca proinn leis
bairghean agus ordúghadh éisg gacha fir dóibh agus blas meala air agus innseas an seanóir ord a mbeatha dóibh agus adubhairt riú dol go rinn iarthair na hEaspaine agus tigeadh lucht curach cugaibh ann agus beirid sibh go tír agus do-bhéaraid lucht na tíre grádh a n-anma dibh agus gabtar eaglais libh ann agus fuighfidhe an giolla a mBreatain agus rachfaide féin don Róimh agus ceileabhraid dá cheile iar sin agus do comhalladar amhail do bheart an seanóir agus do chuaidh an t-easbog do'n Róimh agus d'innis a sgéal do Shaorbitheach
easbog Iarmhumhan agus do Mhaolcómog mhic Cumainn in Arainn amhail isbeart Trí hua gCorra do Connachtaibh Gan tiumar táin Tar ro brúgh rian annsin Targan an mara iongantaigh Fuasamar piasta bir coradh Is fliuch tonna ann sin Do chuadhamar siar ar maiteamh re righ gréine Gear bholc ar gciall do rinneamar lan dtreigne
FINIS
Fuaradar dá thiobruid innti, tiobruid díobh buartha agus tiobruid oile
Adchonncadar soillse móra uatha 'san oileán go ndeachadar dá h-ionnsuighe agus do chonnchadar an dá fear déag ag déanamh a n-uird agus ní raibh soillse oile acudh acht gnúis aroile
Tig fear díbh chuca agus fearas fáilte riú agus ceadaois fris deoch d'ól as an tiobraid go ndubhairt riu líonaigh bhur leasdair aisde
Cia sibh féin, ar siad
Muinntear Ailbhe Imlidh sinn, agus isinn ro-réinn an dara curach táinig leis agus biamaoid nár mbeatha go braith agus gach nduine téid d'éag no báidhtear ar an bhfairrge biamaoid dá dtorramha agus gabhaigh-si romhain óir ní sonna atá i ndán díbh éiseirghe
Na hAointe Órdha
Gibé duine troisgfios na hAointe-si ar aonchuid aráin agus uisge agus sin do chaitheamh d'aonphroinn san ló gon oidhche, dogeabhaidh sé ó Dhia na cúig tiodhlaighthe so síos; ní bhfagha sé bás obann, ná bás gan sagart; ní bhia comhacht ag an aidhbhrseór air; docífidh sé ar mbaintighearna Muire len a shuilibh corpardha, docífidh sé ár tTighearna Íosa Críosd san ccrois agus bia fios a aimsire aige dá fhichid lá ria néag
An chéad Aoine dhóibh, an Aoine d'éis an chéad Domhnaig don Charuigheas agus trí paidreacha do rádh an onóir na Trionnóide
A Thrinnóid bheannuighthe a bhFlathus 's glinn cómhachta, Díbh ó freagrann Paidior fá thrí ccló aniugh, Guidhim fós neartaig mé is aitchim thú a rígh chómhachtaig, 'S don smisteóir peacaig so Athair dhil bí tróichreach
An dara hAoine, an Aoine roimh fhéil Muire an tsanais agus sé paidreacha do rádh an onóir an Spioraid Naoimh
A Íosa earaid-mhic thartmhuir, fúair sgiúrsa creidhim, Is díbirt easmuilte ó aicme na nGiúdach ttréan, Le dioghaltus dearbh fúair ainmneach iomdha is péin, Dod' tfeartaibh ná hagair mé cionntaibh clé
An treas Aoine: Aoine an Chéasda
12 paidreacha do rádh an onóir na coróinne spíne
A Shlánuightheóir mhilis dar shilis do chrú 'san ccrann, Is páis ba mhó fionnadh 'nár ccionntaibh 'na thabhairt go fann Crádh gach sórd seirbhe ag deilgnibh suighte ad' cheann Agus sáthadh na móirshleidhe ler' gonadh a shúile don Dall
An Aoine roimh Dardaoin Deasgabhála agus 40 paidreacha do rádh an onóir troisge ar tTighearna
A chara ghrádhaig chalma do sheasuigh go gleashoillseach, Daithchiod lá ar talamh go bhfeartaibh d'éis aiseirighthe, Is thar chealg bháis feasda do neartuig le naomhfhoidhne, Tabhair lámh leasaighthe dom' anam, ná tréig m'aighneas
An Aoine roimh Chingcís agus 30 paidreacha do rádh an onóir na croiche naoimhe
A chroidhe chumhra a ccuntas geallas gan bhréag, Saoirse thabhairt go humhal a bpeacadh na ttréad Is thug Naoimh-spiorad úr ag tuirling ar easptalaibh Dé Le díogras rúin cumhdaig fadh tharmuin mé
An Aoine d'éis Chingcise
12 an onóir an dá eapstail déag
A Chriost na bhfeart nár sheachain gac peannaid dár ngrádh, Sa ndíol gach peacadh dár ceapadh linn riamh ó Ádhamh, Thug slighe agus teagasg dod' heaspstalaibh niamhdha ar ndáil Chum saoirse is glanta gach galar led' riaghail chaidhe
An Aoine roimh fhéil Eoin Baiste
12 agus 20 an onóir deich paidreacha ár Slánaightheóra
Fiú do dhíolta ar thriochad pinginn d'aomhais, Le Iudas dioghaltach, caora rith le straoracht, Prionnsa is rígh na righthe, an Ruire gléighal, An connra is saoire fríth don chine dhaonna
An Aoine roim fhéil Peadair agus Pól
13 agus 40 paidreacha an onóir Íosa Críost
A mhic bheannuighthe dár dteagasg-na thug triochad bliadhain Is sealad leis ar talamh chum ár stiúrtha id' dhiaidh, Aithchím thu ó chailleamair gach cúl san iaith Faoi d' bhrataig-si go dtagam-na go diulta on slíabh
An Aoine roimh chéad fhéil Muire sa bhfoghmhar
4 paidreacha an onóir chosa agus lámh ár dTighearna
A ÁrdMhic Dé le chaomhacht dob' umhal cáile, Mar ghrádh do theidhshliocht Ébha is crú Ádhamh, Do tháil ód' chreachtaibh saoirfhuil cúig cneadha a rith Faoi ad' ghárda téim, dom' shaoradh ó phudhar namhad
An Aoine roimh fhéil Muire Móire san bhfoghmar
5 paidreacha an onóir na cúig creacht dorinneadh ar ár slánuightheóir
Íosa ghrásaig fúair páis bocht chum sinne shaoradh, Sa níoc lanmhaire ár n-ard-uilc
Noch d'fuiling céasa Na dtinndtairngí id' lámhaibh 's ad' troighthibh caomhtha A rígh ghrásaig mé slánuig led' t-fheartaibh naomhtha
An Aoine roimh fhéil an uile Naomh
5 paidreacha an onóir na cúig dtaisbeánta dorin ár Slánuighthéoir ar fán déis na haiseirighe
A Mhuire na bhflathas 's a bhanaltra righ na numhal, A chiste na bpeacach 's a tharmain coidhche a gcúirt An ionad gach anfadh ghlacais le suim dod riun (
), Sírim do chabhair uim labhairt le Chríost 'nár gcúis
An Aoine roimh Nodhlag
15 paidreacha do rádh an onóir na ccomharthadha thiocfas roimh lá an bhreitheamhnuis
A Chríost 's a Dhia ghléigil na bhfearga nach cúmang, 'S a rígh na gréine a réaltan flathais na numhal, A chríoch mo thréadhanais éighim d'fhághail maitheamh ad' ghnúis, 'S dod' fhior-breath dhéaghnach tabhair mé ad' fhuireadh ad' dhún
CRÍOCH
DÁN AN tSAIDHBHRIS
Conall mac Daibhid cct , Circa 1800
I bhfiacha ná saidhbhreas ní mhian liom mo bhás, 'S an scriptiúr da innsin gur contabhairt an cás: B'fhearr liomsa roinn le gach drong ná bheith 'gcáin, 'S mo cháirde 's mo thiomna bheith i n-imreas 's mé ar lár
Lucht sainnte ná saidhbhris ní mhaoidhfinn a ndóigh, Óir tréigid an saoghal so is ní shaothraid an ghlóir
Béidh a n-oighrí le díomhaoineas ag bruighean fa n-a stór, Is na creutuir do shaothruigh faoi dhíbhircighe gan sógh
Ba mhian liom bheith ag déirceadh 's bheith saoitheamhail os cionn cláir, Fial agus daondha is gan éirghe ró-árd, An chléir bheith ag guidhe liom 's an tír i mo pháirt, Nuair nach féidir le fear maoine bheith naomhtha fághail bháis
Do bhreathnuigh mé an saoghal so 's measaim nach baoghal don fhear atá sidheamhail saidhbhir Nach scaipidh a mhaoin le fifir an tsaoghail is do chruinnigh é gan breuga
Is agaibhse bhíos an eaglais go buan 's lucht easbhuidh faghbháil bídh agus eudaigh, Gan aca le díol de ghearradh ná chíos acht flaitheas d'fhághail díbh i n-éiric
Do rineadh an hinm so ón Ladion le Uilliam Abjin go ndearna an té do ceasadh trínn trocaire thabhairt dá anam Amen
Alleluia
A aonMhic Dé do céasadh thrínn, a Rí gan bhéim is naofa gníomh, do tháinig saor ón éag a rís
Alleluia
Is ar maidin ba shéimh a's gaoth gan timheal, na haspail ag teacht go séanmhar síoch ag ionsaí thuama shuairc choirp Chríost
Alleluia
Do tháinig an triúr glan cúileann caomh, bláth na bhfionnbhan múinte séimh, ag ungadh aolchoirp Chríost Mhac Dé
Alleluia
Dúirt aingeal gan bhéim in éadach mhín, dá aithris do bhéithe naofa an ghrinn: "I nGallilí 'sea tá bhur Rí " Alleluia
'Sé dúirt an tsaor-spioraid naofa Críost an tan thuirling sé ar a thréad gan timheal: "Síocháin Dé bhur gcaomhna bíodh " Alleluia
Ní chreidfeadh Tomás go bráth gurbh é go bhfeicfeadh gan spás lé' dhá rosc chaomh rian na sleá 's na dtairngí géar
Alleluia
'Sé dúirt an Rí-fhlaith Críost gan cháim: "Féach go cruinn ó chroí mo chneá 's is tuigthe dhíbh gur sinn fuair páis " Alleluia
An uair chonairc Tomás an ardfhlaith Críost, a chosa gan cháim, a lámha 's a thaobh, "Aithním féin", ar sé, "mo Rí " Alleluia
"Is beannaithe an té nár léirdhearc sinn 's do chreidfeadh gan bhréig dom scéalta fíor, ríocht flaitheas Mhic Dé gheobhaidh saor gan mhoill " Alleluia
"Geallaim", ar sé, "gan bhréig óm chroí an té ghlacfas ón gcléir mo chaomhchorp caoin go mairfidh faoi réim gan chréim im ríocht " Alleluia
Na táinte bhí go claoite i bpéin lág tláith gan bhrí faoi chuibhreach daor go dtáinig Críost ó a naimhde saor
Alleluia
Fáilte is céad ón éag a rís le páirt gan chréim gan chlaon óm chroí roimh a cháidhspioraid éachtach aonchoirp Chríost
Alleluia
'Sé leanbh na béithe is féile gnaoi, an bhanaltra mhaorga ar chraon nár smaoin ar dtaisteal don aonMhac faena broinn
Alleluia
Molaidh Mac Dé le baochas grinn do chuaigh i ndaorchros chéasta trínn, is canam go léir le gléabha binn
Alleluia
Ní abraim hum ná ham do ghean abhfuil thall ná abhus; ar eagla mí-réir cáich glas fáiscfead ar mo phus
"Mar chuaidh drong d' fhearaibh Éirionn air Chnoc an bhFinégire a Laighneaibh san mbliadhain 1798 a ndóith go n-éireóchadh an Mhúmhain agus an chuid eile d'Éirinn do chóghnamh leó agus go ttiocfadh Frangcaidh dá bhfurtacht amhuil do gheall siad dóibh, agus níor tháinidh acht tímchioll míle fear noch táinidh a ttír a n-iarrthar Connacht agus do gabhadh gan mhaoíll le Danair, agus níor éirigh an Mhúmhuin cé gur dhóiph do-chuaidh, ionnus gur líon nách é amháin arm na Breataine, na hAlban, agus na hÉireand 'ttímchioll na Laighneach acht Hessians,
sórt eile airm ó pháirt don Ghearmáinn, mar sin gur milleadh agus gur míochóiríoghadh gur loiteadh agus gur láin-leónadh Laighnigh leó uile
Gurab ann sin do sgríobhas féin an t-abhrán beag so do ghríosúghadh bhfear Múmhan fá theacht do chóghnamh rena ndearbhráithre a ccóige gléamhaiseach Gaillian
Is tímchioll na huaire sin do creachadh agus do láin-mheilleadh mórán don Mhúmhuin féin agus do thug Cairbreachadh a cConntaé Chorcaidhe iarracht air éirghe gur cailleadh Dómhnall nó Tadhg Ó Donnabháin etc
ann, agus is iomdha áit eile don Mhúmhain 'nar mheasadar éirghe san mbliadhain 1798
1 Beir litir uainn don Mhúmhuin leat, a riúin dhil 's a stóir, Is aithrisi tré riún dóibh go bhfuil an cúrsa 'na ccómhair, Innis gur mó aingir mhilis mhúinte agus leanbh fireand fionn leis is fear breágh cliste cúmtha do fúigeadh air feódh
2 Is fiafraigh créad nách héirghid is téighiocht linn sa ghleó A n-arm ghreannta ghréadhnach bheith fadhrtha go leór; Ciodh táimid-ne brúidhte meillte 's go leór naimhde 'nar ttíomchioll Innis go bhfuil na Laghnaidh ag adhaint na tine leó
3 Do ghluais ó chóige Chonnacht chúghuinn tuille agus deich míle láoch 'S attuaidh ó chuantuibh Ulladh iar sin an oiread eile a bhfíoch 's a bhfáobhar; Ní bhfuarramair fuara air bith aco go rugamar bualadh is fiche ortha, Is budh truagh mar bhídís cuirp aguinn is fuil a ndeire lae
4 Is ca bhfuil cóghnamh Muímhneach nó 'n fíor go marrid beó A n-arm lónnrach líomhtha ná tíghid linn san ngleó, A ndeacair-phúir do dhíoghailt is Galla-bhúirr do dhíbirt As fearann dúthchuis dílios ár sínnsear go deó
Um Oinid 'na dhiaigh sin san mbliadhain 1799 as eadh éiridh Conntáe an Chlár, acht níorbh é ám é acht a ttosach an tsamhraidh roimhe sin, aimsear Chnoic an bhFinchair
Bhí a rian air; do buaileadh a cceand fútha gan mhaoill
Dia linn
Admhaóim gur neamhshlachtmhar atáid na ranna beaga sin déanta agus dá bhrígh sin iarruim agus aitchim sibhse, a lucht déanta na nduan ndeas, gan mh'imdhearga tré gach locht nó toibhéim do-chítear libh ionnta do bhrígh go bhfuilim ró-bhuartha annois agus go bhfuil deifir mhór orm; acht bíodh a fhios aguibh go raibh aigne mhaith leó
Bhúr searbhóntaoí bocht bithdhílios go bás,
Mícheál Ó Longáin
Ag so riaghlacha beaga simplidhe saora socairiomdha, noch do cheapaim, agus do gheallaim do dhlúithleanmhain maille (le) congnamh Dé, ar feadh mo ghearrbheathadh féin ar an saoghal suarach saobhnósach dearóil díothcháirdeamhail seo; agus iarraim ar an Athair síoruidhe, tré impidhe na Maighdine Muire, agus tré bhás agus pháis ár dTighearna mhilis Íosa Críost, grása na haithrighe agus na foighde do thabhairt dúinn uile; agus go speisialta braon beag dá ghrásaibh do leigean im chroidhe chruaidh chlochach féin, do bhogfaidh agus do dhianbhrostóchaidh chum na haithrighe mé, - oir faríor is peacach rómhór romhíofhoirtiúnach me - agus ionnus go gcoimhéadfainn agus go leanfainn na riaghlacha so síos,
1
Gan aoinnídh do rádh ná do dhéanamh ar aonduine nár mhaith liom do rádh ná do dhéanamh orm féin
2
An mhaith badh mhaith liom do dhéanamh orm féin dá mbiainn i n-aenriachtanas do dhéanamh ar dhuine eile dá bhfeicinn i ngábhadh ná i riachtanas é, agus é ar mo chumus féin an tan soin maith do dhéanamh dhó
3
Gan mionna móra, bréaga, barbarthacht ná drongcaereacht do dhéanamh go deó, ná a n-éisteacht ó dhaoine eile dá bhfiadfainn (é)
4
Gan Aifreann Domhnaigh do Leigean uaim i n-aointslighe n-a bhféadfainn dul (ag) triall air, ná é fhagháil
5
Gan drochshompla do thabhairt d'aonduine i mbriathar, i ngníomh ná i bhfaill
6
I n-aonbhall n-a bhfeicfinn nó n-a gcloisfinn dlighe Dé dá bhriseadh maille (le) mionna móra, bréaga, barbarthacht agus cúlchaint, gaduidheacht nó a n-ionshamhail eile, (é) do chosc dá bhféadfainn, nó muna bhféadfainn imtheacht as
7
Faoisdín Nodlag agus Cásca do dhéanamh, an chuid is lugha dhe
8
Seacht bPaidreacha agus seacht nÁibhe Maria, agus Cré do rádh uair sa ló go n-oidhche, i n-onóir cúig créachta Chríost agus a pháise agus a bháis
9
Paidir, Áibhe Mharia agus Cré do rádh uair san ló i n-onóir Mhichíl árdaingeal
10
Paidir, Áibhe agus Cré i n-onóir dom Aingeal chuimhdeachta
11
Paidir, Áibhe agus Cré, do Phádraig naomhtha, apstal agus pátrún Éireann
12
Gach aon Aoine do dhéanamh n-a troscadh aonchoda, agus Coróin Mhuire do rádh an Aoine sin
Cuirim druim le dul go hifreann, agus re peacadh marbh do dhéanamh rem thoil go bráth ná choidhche - Oh, gráin ar an bpeacadh marbh
Eirighe mhoch, timcheall eirighe gréine an leathbhliadhain fhada,
ráithe an tSamhraidh agus ráithe an Fhoghmhair,
ó Bhealtaine go Samhan; agus eirghe roimh eirghe gréine an leathbhliadhain ghearra,
ó Shamhain go Bealtaine; mo cheann do chíoradh, agus mo lámha agus m'aghaidh do nighe; agus gan bheith díomhaoin - acht bheith ag léigheóireacht, ag scríobhnóireacht, ag obair nó ag urnaightheacht
Nch air gheibheam bás i bpeacadh marbh, agus nár gheibheam bás go ndéanfam lóirghníomh le Dia agus ris an saoghal
Agus nár éagam go mbiam i seacht n-órdaibh, nó fós i naoi n-órdaibh
Amen sin, a Thighearna
Go madh fíor soin, a Dhia, agad sheirbhíseach bhocht féin; ciodh ró admhuim nach fiú mé bheith im óglách agatsa, a Chruthuightheóir an domhain go léir
Acht marsin féin ní háil liom scaradh leat; agus nár scara do ghrása naomhthasa liomsa o so amach go deó
Mhicheál Óg Ó Longáin
1
- A SHOLUSMHIC
A Sholusmhic fuair crochadh ar chrois an chrainn chéasta Dár dtobhairtne ó dhocharbhroid na fírphéine, Ó's follus duit me i mbochtaine 's i ndaoirghéibhinn, Fortuigh sinn san Nodlaig seo let chaoindaondacht
A Dheighmhic na Maighdine beannuighthe breágh, Leighisse ár dtinnluit is cneasuigh ár gcneádha; Tabhair deimhinfhios is foighidhe dhúinn, cneastacht is grádh, Le ragham ar do theaghlach go flaitheas na ngrás
2
- A ÓGH MHILIS GHLÓRMHAR
A Ógh mhilis ghlórmhar 's a bhanaltra Chríost, Fóir mise ó smól dubh gach peacaidh doghním, 'S an bheóltais bheag mhodhmhar seo ceangladh linn Go seólais i n-eólas a leasa gan mhoill
Deónuighse dhamhsa an fhaid mhairfead, a Chríost, Go gcomhallfainn gach órlach is alt in do dhlighe; Is treóruigh mo stórsa go slachtmhar i slighe Ná stróicfeadh do chomhairle ná t'aitheanta arís
3
- A BHLÁTHMHÚIRNEACH
A Bhláthmhúirneach ghrástamhail 's a Mhaighdean dil, Dáil dúinn do lánchongnamh deimhnightheach, Le bhfágham umhlacht shárchlúmhail, foighde is fios, 'S ár gcneádha dúra tháthughadh go foillsightheach
Cuir lámh liúm, a sháirshiúir 's a ghreadhnaigh ghil, 'S ná fág súnn me fá chrúca an chladhaire dhuibh, Gach cás cumhang i dtáim dlúthuigh leigheas lem luit, 'S de ghrádh an Úirmhic tháil crú a chnis go bhfaghamna soin
4
- A BHEÓLTAIS MHÉARLAG
A Bheóltais mhéarlag mhaordha mhilis mhnámhail, A Ógh ghlan tséimh 's a réilteann chloinne Ádaim, Mo Ióseph féin ná tréig is cuir n-a shláinte Is geóbhad go héag a bhuidheachas leat i ndántaibh
A Ióseph naomhtha, a chéile Mhuire mháthair, Is tá comhachtach céimghlan caomhcheart cliste cráibhtheach Fóir mo laogh beag féin ó thinneas gháibhtheach 'S go deó lem rae bead buidheadh det fhiortaibh neámhdha
5
- A MHUIRE, A MHÁTHAIR BHÚIDH
A Mhuire, a Mháthair bhúidh, A ghrádh a rúin gan cháim gan locht, Fóirse ár Seáighnín dúinn, Ó tá ar a chúl go tláth anocht
Leanbh beag banamhail deas, Dá dtugas gean is bheadh dom réir, Is do ghrádhadar mo chlann im dhiaidh, Go ngráidh Dia sinn go léir
An 15 lá de Lughnasa 1819, iseadh do rineas an bhéarsa so do chSeághan do bhí ag imtheacht uaim an tan soin,
ag éaga; agus do bé an lá soin lá le Muire, is é sin an chéadfhéile Muire Fóghmhair
6
- NAOMH IÓSEPH DOM SHEÓLADH
Naomh Ióseph dom sheóladh 's dom chabhair do shíor, 'S dom threóradh san ród soin chun Flaithis mo Ríogh; I gcomhar liom ó nóin duibh go maidean arís, Isé thógbhaim san ngleó so chun mh'anma dhíon
Mh'anamsa dhíonadh bíodh ar Bhuime an Aonmhic, 'S go dearbhtha guidheam gan scíth a dilechéile Geanmnach naoidheanta, trína rith don Éigipt, Dom chabhair ar shaigheadaibh nimhe na spride daordha
Is daordha danardha gangaideach gníomhnáireach Dam féin do leanas gach camachleas claoincheárdach, Le séantar Arraidmhac beannuighthe Mhínmháire, Do shaor ó ghlasaibh an pheaca ar fad síol Ádaim
Síol Ádaim i síorgháirdeas, 's is aca atá a chúis, Is díobh tháinig an Rí ghrásach nár chaigil a chrú, Do bhí i n-áirde ar thrí tháirne dfhagháil mhasla i n-ár gcúis, 'S is fíornár an gníomh dáibhsin gan a aitheanta shiubhal
Go siubhlam aitheanta beannuighthe an Ríogh ghlórmhair, 'S gura fiú sinn seasamh in' aice san aoirdnósbhrogh; Dom stíúradh i mbealach mo leasa 's ar shlighe fhóghanta, Liúghaim is aitchim ar charthannacht Naoimh Ióseph
N
mh
I
EACHROIM A dhaoine tá líonta dhen daonnacht, an díth libhse díbirt na féine, nó scarmhaint na gcaoifeach le chéile, nó ruagadh na gcuaillí bhí décheart
Chailleamairne Bóinne le foirneart an lae sin, Cornal Stangan a bhí farannach méiniúil, bhí 'na sheasamh go bhfaca Rí Séamas rí meata do ghlac na ritréada, rí meata do ghlac na ritréada, is d'fhág buaireadh naoi n-uaire ar Ghaeil bhocht
An uair sin bhí suaimhneas ar Ghaelaibh ag máirseáil go Luimneach ba chontúirteach an scéal sin, bhí an baile gá bhriseadh is gá réabadh, is an púdar dhá múchadh is gá mbréanadh; bhí an púdar dhá múchadh is gá mbréanadh, is an luaidhe ghlas dhá mbualadh san éadan
Seacht seachtaine bhí suídse ann le Gaelaibh, is níorbh fhiú leofu umhlú ar aon chor gur buaileadh buille cruinnigh' leobh infheadhma go hEachroim Uí Cheallaigh, mo léansa
go hEachroim Uí Cheallaigh, mo léansa
mar bhí na seacht náisiún ag gabháil carnadh ar a chéile
Bhí Turcaigh, bhí Duits ann, bhí Daein ann, bhí na Breatnaigh ag teacht isteach ar gach taobh ann, bhí Albanaigh fuair gorta is léan ann, bhí Sasanaigh bharbartha is bhí Gaeil ann
Tráthnóna 'n éis fómhar an lae sin is iomdha óigfhear breá lúfar bhí gan feidhm ann, is a chuid fola le fearthain is le gréin ann, is a ghruaig bhreá 'na dualaibh le gaoith ann
Is ar maidin 'ndéidh an fhómhair sin a dhéanamh is iomdha óigbhean bhreá mhómhar bhí gan chéile ann, bean mhánla ar tuairisc a héinmhic, agus garlach gan fádar is é ag géarghol
' Eachroim cuirim lagar agus léan ort
mo mhallachtsa agus mallacht Mhic Dé ort
is cruaidh an seachrán a chuir tú ar mhaithe na féine Sir Uileag, Sir Raibeart, agus Sir Féilim bheith mar chonairt a chuirfí ó chéile, nó mar scaitear caora ar thaobh mhalaigh shléibhe
Ar na mhárach 'ndéidh an fhómhair sin a dhéanamh is tinn breoite bhí Gordon Ó Néill ann, Seán na Seamar gá ghearradh le faobhair, is an ginearal Francach a d'fhág angar ar Éire 'na cheathrúnaí ar leataoibh an chlaoin ann; ní hé sin cás dom ach scrúd na nGael bocht: an eaglais dháimhiúil chráifeach Ghaelach ag triall ar sáile is gan fáth dhóibh shéanadh, mar dheoraíbh ins gach róidín ó chéile
Tá mo chluasa bochta buartha gan éisteacht is mo shúile dúinte gan radharc ar bith, is trua nach in uaigh thalúna i gcré bheinn, ó tharla mé beo is gan cobhair 'na ndéidh agam; is gur furas do na bodaigh nach bhfaca an saol sin labhairt go trom trom ar bhuachaillí Shéamais
Sliocht ó Mhícheál Óg Ó Longáin, 1802 Aig seo riaghlacha beaga simpleadha saora socair iomdha noch do cheapaim agus do ghealluim do dhlúithleanmhain maille cóghnamh Dé air feadh mo gheáirrbheadhtha féin air an sáoghal suarrach saobhnósach dearóil díothcháirdeamhail seo, agus iarruim air an Athair síorraidhe tré impeadha na Maighdine Muire agus tré bhás agus pháisi ár tTighearna mhilis Íosa Críost grása na haithríghe agus na foighde do thabhairt dúinn uile agus go speisialta bráon beag dá ghrasaibh do leigean am chroidhe cruaidh clochach féin do bhogfaidh agus do dhianbhrostóchaidh chuim na haithríghe me, oi foraoír is peacach rómhór rómhiofhoirtiúnach me
Agus ionnus go ccoiméadfuinn agus go leanfuinn na riaghlacha so síos
1
Gan aoin nídh do rádh ná do dhéanamh air áonduine náchair mhaith liom do rádh ná do dhéanamh orm féin
2
An mhaith ba mhaith liom do dhéanamh orm féin dá mbiainn an áon riachtanus, do dhéanamh air dhuine eile dá bhfeicinn a ngábhadh ná a riachtanus e agus é air mo chumus féin an tan sin maith do dhéanamh do
3
Gan mionna mora bréaga barrbarthacht ná drúngcaéreacht do dhéanamh go deó - ná a neisteacht ó dhaoine eile dá bhfiadfainn
4
Gan aifreann Domhnaig do leigean uaim an aointslíghe na bhféadfuinn dul triall air ná é fhághuil
5
Gan drochshómpla do thabhairt dáon duine a mbriathur a ngníomh na a bhfaill
6
An aon bhall na bhfeicinn nó na ccloisfinn dlíghe Dé dá bhrise maille mionna mora bréaga barrbarthacht agus cúlchainnt gaduigheacht nó a nionshamhail eile do chosg dá bhféaduinn nó muna bhféaduinn imtheacht as
7
Faoistin Nodlag is Cásga do dhéanamh an chuid is lúgha dhe
8
Seacht bPaidreacha agus seacht nÁibhe Mairie agus Cré do rádh uair san ló go noidhche an onóir chúig créachta Chríost agus a phaise agus a bháis
9
Paidear Aibhé Maré agus Cré do rádh uair san ló an onóir Mhichíl árrcaingeal
10
P
A
agus Cré an onóir dom aingeal cuímhdeachta
11
P
A
agus Cré do Phadraigh naomhtha apstal agus pátrún Eirionn
12
Gach áon Aoíne do dhéanamh na trosgadh áonchoda agus coróinn Muire do rádh an Aoíne sin
13
Cuirim druim le dul go hiofrainn agus re peacadh marbh do dhéanamh ream thoil go bráth ná chaoídhche - oh
gráin air an bpeacadh marbh
14
Eirgídhe much tímcheall eirge gréine an leathbhliadhain fhada
ráthe an tsamhraig agus ráthe an fhóghmhair sé sin ó Bhealltaine go Samhuin agus éirge roimh éirghe gréine an leathbhliadhain ghearra
ó Shamhuin go Bealltaine agus mo cheann do chíoradh agus mo lámha agus mh'aighidh do níghe, agus gan bheith díomhaoin - acht bheith a léightheóireacht, a sgríbhneóireacht ag obair nó ag úrnaíghtheacht
Náchair gheibhiom bás a bpeacadh marbh agus nár gheabhiom bás go ndéanfam lóirghníomh le Dia agus ris an sáoghal, agus nár éagham go mbiam a seacht nórdaibh nó fós a naoi nórdaibh Amen
Sin a Thighearna - go madh fíor soin a Dhia, ag ad sheirbhíseach bocht féin ciodh ró admhuim nách fiú me bheith am oglaoch agadsa a chrughthóir an domhuin go léir, acht mar sin féin ní háill liom sgaradh leat agus nár sgarradh do ghrása naomhthasa liomsa ó so amach go deo
Mícheál Óg Ó Longáin
An 24 la do June 1802
Laus Deo
Amen
June 24th 1802 I took the above resolutions in my house near the chappel of Cockhill in the Barony of Araught in the county Kerry
The grace of God to us
Amen
UAILL-GHUTH AN AOIBHNIS
Ar bruach na Coille Muaire fé ruadh-bhrataibh bróin Do seóladh guth im chluasaibh ba suairce liom fé dhó 'Ná ceól na cruite ag fuaimint Is 'ná glór na lon 'san uaigneas, B'é ceól ba bhinne é im chuaird liom dá gcuala dhen tsórt
'Ná an ceól dothugaid suaidh-fhir tar muar-mhuir ón Róimh, 'Ná an spórt dodheinid gruagaigh ar gruadhlios na slógh, 'Ná an gheóin do leigid cuacha Go nódh cois coille i mbruach cnuic Is gach brón gur chuir mo chuaird díom m'reach Molly bheag Ó
Saithe beach do luadhadh linn ar thuairisc a dtreóin An foghmhar dobheadh go buaidheartha is gan suailceas ag Seón Seoirse ar lear dá ruagadh Is an chóip dobhíodh go buacach Gan ór gan bailte ar buan dóibh 's ní truagh liom a mbrón
I Srónall dá mbeinn fuaighte fé chruadh-lic i gcómhad Is an sceól do chlos mar chuala, go suanmhar ar seól, Le fórsa is neart mo ghualann An fód go gcaithfinn suas díom Is mo threóir tar n-ais ba luaimhneach fé thuairim an sceóil
2
CAITILÍN NÍ UALLACHÁIN
Ó measaimíd nách calm rinn den bhuairt seo i Spáinn Acht mealladh slighe chum catha cloidhimh do thabhairt i dtráth; Beid galla arís dá leagadh síos le lúth ár lámh, Is mac an ríogh ag Caitilín Ní Uallacháin
Geallaim díbh nách fada arís gur buartha an gháir, Ag arm faoibhair dá gceapadh linn is fuadar lámhaigh; Is tapa cruinn do phreabfaimís 's is buacach árd, Dá mbeadh mac an ríogh ag Caitilín Ní Uallacháin
Is fada sinn ag faire arís le fuascailt dfhagháil 'N-ár stallairí gan balcaisí ná a luagh 'n-ár láimh; Beid barca líonta ar barra taoide is fuaim ar sáil, Le mac an ríogh chum Caitilín Ní Uallacháin
Ná measaidís gur caile chríon ár stuaire stáid, Ná caillichín n-a gcrapfaidís a cuail bheag cnámha; Cé fada ag luighe dhi le fearaibh coimhtheach gan suaimhneas dfhagháil, Tá sáith an ríogh i gCaitilín Ní Uallacháin
Is fada a dlaoithe casta cíortha is a scuab-fholt bán, Is a dearca righne ag amharc Gaoidheal cois cuanta breágh; Is blasta binn a chanann sí gur buan bhéas páirt Idir mhac an ríogh agus Caitilín Ní Uallacháin
Ná measaidís na spreallairí gur buan ár bpáis, Is gur gearra bhíd na glasa á scaoile nuair is cruaidhe an cás; Go ndearna Maois roimh phobal Ísrael den mhuar-mhuir tráigh Is go bhfóire Críost ort, a Chaitilín Ní Uallacháin
A Mhuire dhílis, a chara chaoin-ruisc, gach uair 'n-ár bpáirt Agall Íosa ar son na nGaoidheal mbocht - is cruaidh é a gcás Lucht an íspirt do chur ar díbirt, is ár stuaire mná Is a céile fíor-cheart do théacht tar taoide gan buairt 'n-a dáil
Tá gné ghlan ar Phoebus is lonnradh tríd, Tá an ré agus na réalta i gcúrsa chruinn, Tá na spéartha fé scéimh ghlan, gan smúit gan teimheal Roimh réx ceart na Féinne is a thrúp thar tuinn
Tá ár gcléire i gcaomh-ghuth ag súil le Críost Is ár n-éigse go réimeach 's a gcumha ag dul díobh, Gaedhil bhocht Inis Éilge go súgach síoch Roimh Shéamus Mac Shéamuis is an Diúic tar tuinn
3
CAITILÍN NÍ UALLACHÁIN
Is fada mílte á chartadh síos is suas ar fán, Is clanna saoithe ar easbhaidh grinn gan chluain gan stát; Gan chanadh díodhacht gan fleadh gan fíon gan chnuas gan cheárd, Ag braith arís ar Chaitilín Ní Uallacháin
Ná measaigí gur caile chríon ná guaireachán, Ná caillichín an ainnir mhín-tais bhuacach mná; Is fada arís budh banaltra í is budh muar a hál Dá mbeadh mac an ríogh ag Caitilín Ní Uallacháin
Budh deas a gnaoi dá mairimís le ruagairt námhad, A brata síoda ag tarraingt gaoithe is buadh chum báb; Plaid go groidhe ó bhaitheas cinn anuas ag trácht Ag mac an ríogh ar Chaitilín Ní Uallacháin
Screadaimíd le hathchuinghí chum Uain na nGrás, Do cheap na tíortha, talamh trím, is cruachaibh árd; Do scaip 'na dtimcheall fairrgí geal-chuanta is trágha Ag cur malairt críche ar Chaitilín Ní Uallacháin
An Té tharraing Ísrael tarsna Taoide Ruaidhe ón námhaid Is do bheathuigh daoine dathad geimhreadh anuas le arán; Do neartuigh Maois ameasc a naímhde, fuascail tráth Is tabhair díon do Chaitilín Ní Uallacháin
4
I nGLEANNTAIBH SÉIMH NA hÉIGSE BHÍNN
I ngleanntaibh séimh na héigse bhínn I bhfanntais péine i ngéibh gach laoi An tseang-bhean tséimh ba bhéasach gnaoi Do scannruigh mé pé in Éirinn í
Ní thráchtfa mé ar chéile Naois Tug ár na nGaedhal ar dtéacht don Chraoibh Ná an bháb ón nGréig do chéas an Traoi Le grádh mo chléibh pé in Éirinn í
Is breágh deas dréimreach réidh a dlaoi Go bárr an fhéir 'n-a slaod ar bís A tláth-fholt réidh do dhéarscnui' an flíos Ar ghrádh mo chléibh, pé in Éirinn í
Is cásmhar taodach déarach bhím Go cráidhte créimeach céasta ón mhnaoi Fánach faon gan chéill ar baois Le grádh don bhéith, pé in Éirinn í
Ar neón nuair théighim ar thaobh Suidhe Finn Fá bhrón i gcéin is gan aon dem buidhin Cé sheólfadh Aon-Mhac Dé im líon Acht stór mo chléibh pé in Éirinn í
5
FÉ FHÓD AN RATHAIN
Sailm an Ghadhnánaigh: Fé fhód an Rathain do leagadh an tíoránach An geócach malluithe is an madra millteánaigh Tug pór na heascaine ag fealladh ar na deagh-cháirdibh An stródhaire galair gur bh'ainm dó an Gadhnánach
6
A LIAM UÍ IFEARNAIN, AN BHFUIL TÚ IT BHEATHAIDH
Dáibhí Ó Cléirigh
"Mac Spotty" cct
Fonn: Póiní an chlóicín uaine
A Liam Uí Ifearnain, an bhfuil tú it bheathaidh
I Srónall tuas ar bruach na glaise Sin chughat póiní an chlóicín daithte Is cuir-se ar seól í i gcóir chum reatha
7
LIAM Ó hIFEARNAIN, CCT , DÁ FHREAGAIRT SIN, Ar an bhfonn chéadna
Is nár an gníomh i gcríochaibh Cuanach Báb an ghrinn sa chaol-chuilc uaine I lár na draoibe sínte suaithte Is gártha ag mílte trí n-a cluasaibh
Cé thárla sí go síleach suarach Fánach fuidheach gan fís go fuar fliuch, Is náireach díbh-se, an líon do bhuair í, Lámh do luighe ar mhnaoi is í in uaigneas
Bhí lá go fíor ag an mnaoi seo ar buaireamh Fálach fíontach fillteach fuadrach, Gárthach gaoiseach gníomhach gruadh-ghlan, Láidir líonmhar líonta luaidhleach
Is gártha croidhe aici, maoidhim, i muar-chath Thnáithfeadh díorma i gcoimheascar buailte, Dáimh is draoithe ag sníomh a duanta, Cé thárla sí foríor go huaigneach
Bhásuigh mílte rinn a suan-ruisc Bláth an droighin is gríos 'n-a gruadhnaibh, A gáire grinn mar bhinn na cuaiche A brágha ar lí na bhfaoileann luath-fhliuch
Scáth an aoil 'n-a cíochaibh cruadh-gheal Is cráidhteacht croidhe ar an mbuidhin do bhuair í
8
IS DUINE MÉ SHIUBHLAIDH A LÁN
Dáibhí Ó Cléirigh cct
Is duine mé shiubhlaidh a lán Fé chrosaibh atáim ó rugadh mé Ag leigean mo chumainn le mnáibh Gur ghoineadar báire is fiche orm
9
CAR BH'IONGNADH DUINE DHET CHÁIL-SE
Freagra ar an rann san tuas
Liam Dall Ó hIfearnain cct
Car bh'iongnadh duine dhet cháil Do thuitim i lár na haindeise Tré mhéid do ghliogair le mná Solamh is Dáth ó mhealladar
Tarraing go caoin an bheóir A chara bí i gcló na seanchadh, Is fearra mar ghníomh an t-ól Is seachain go deó na galair sin
Féach-se Samson ba ghroidhe Do leagadh sa bhruighin na Philistins Le méid a thaitneamh do mhnaoi Gur ab aindeis an tslighe nur imthigh sé
Tarraing go caoin srl
Féach-se Hercules líomhtha An leanbh ba ghroidhe ag Jupiter Le méid a chumainn do mhnaoi Dorinne sí spríos sa teine dhe
Tarraing go caoin srl
Nár léighis-se ar chathair na Traoi Bhí ag aicme na gcraoiseach gcumasach Tré Hélen ghreannamhar chaoin Gur cailleadh na mílte is tuille aca
Tarraing go caoin srl
Féach-se an leanbh san Thétis Achilles gréagach iomarach; Tré mhéid a chumainn re béith Gur imthigh sé ar thaobh na tiubaiste
Tarraing go caoin srl
Féach-se an curadh Mac Treóin Tug turas gan ghó go Banba Tré Niamh na dtriopall gcas n-óir Gur cailleadh sa ghleó le hOscar é
Tarraing go caoin srl
Féach-se an curadh Mac Cumhaill Fear cosanta is clú na Banba An t-éad nuair bhrostuigh a phudhair Gur mhairbh an fear cúil do b'fhearra aige
Tarraing go caoin srl
Féach Clann Uisnigh nár stríoc Is a d'imthigh le mnaoi go hAlbain Tré éigean chleasaibh an ríogh Dá deasca gur claoidheadh in Eamhain iad
Tarraing go caoin srl
Dá thréineacht fearaibh na nGaoidheal Condae na Midhe níor ghlanadar Acht Turgésius aca mar rí Do cailleadh le hinghin Mhaoilsheachlainn
Tarraing go caoin srl
Cúraoi† neartmhar †Mac Dáire I gcoimheascar áir ba chalma, Pudhair nimhe gur cuireadh 'n-a lár Nuair d'imthigh le Bláthnaid Alban
Tarraing go caoin srl
Ó Mhuiris nuair rugadar sceól Tuirinn tar bórd na Banba An cluiche 'nar cuireadh an chróinn Ar dhuine de phór na Breataine
Tarraing go caoin srl
Siúd mar d'imthigheadar Gaedhil, A dhuine gan chéill ná tagair sin, An tiubaist má d'imthigh ort féin Nár mhilleadar laochradh an aniomad
Tarraing go caoin srl
10
CAR BH'ÍONGNADH TAOISEACH NÓ EASPOG CÓMHACHTACH
Nuair d'órduigh Rí Shasana troscadh chum buadh catha
Car bh'íongnadh taoiseach nó easpog cómhachtach Do thabhairt saoire Dia hAoine agus troscadh damh-sa Le díograis chum Stíobhairt do ghlacadh coróinneach Is gan smaoineadh go nguidhfinn le sleachta Sheóirse
An bhuidhean úd do dhíbir mo charaid rómham-sa Fé dhaoirse le dlighthibh na ngalla-chóbach Ní shílim im smaointe gur peaca dhamh-sa Gan guidhchan Dia hAoine le haicme 'en tsórt san
Gidh maoidhid sin na dlíghthe gur ceapadh rómpa Is a ngaoilta go híseal i bhfearann Fódla Má rínneadh do scaoileadh na hachtaibh leó san Ar dtigheacht dóibh go haoibhinn i gceannas gcoróineach
Bíd sin ag Laoiseach dá ngreadadh i gcómhrac Is ríghthe gach críche ag teacht i gcómhar leis, Mo phíopa do shíneadh le reamhar-chórda Dá nguidhinn-se i slighe ar bith ar mhaitheas leó san
Mar bhárr ar gach dochar tug Cromaill go crích Fódla Is gur ársa mo chogal san bpobal le taoibh Srónaill Ní thárla an donas go follus im shlighe dhamh-sa Go ránga me ag obair im throscadh do Rígh Sheóirse
11
IS ATUIRSEACH FANN I dTEANNTA AR CAITHEAMH ME
Is atuirseach fann i dteannta ar caitheamh me Ag tionnscain galair gach lá liom féin, Tinneas gan brannda go fann ar leabain leag Gan tnúth le caraid is me ag trácht i gcéin; Ó d'imthigh an greann 'san am ar mheasas-sa Is gur milleadh an drong do shanntuigh Alba, Fuair leagadh ár bprionnsa i gceannsacht Bhreataine, Dfhág mé im chodladh gan múscailt scéil
Ó d'imir an Frangcach cam ar Charolus, Crobhaire an ghaisce do b'árd i gcéim, I siosma na lann a gcabhair ní bhraithim-se Ó d'iompa an galar so i lár mo chléibh
Tá cluiche an dá cheann ag namhaid na Banba Is dlighthibh na ngall i gciumhais gach baile againn Is ar imthigh anonn gan mheabhair ar chasadh leó Dfhág me im chodladh gan múscailt scéil
"A fhir ghasta ní ham dhuit canntladh ghlacadh anois, Is an chabhair it aice le togha gach scéil, Beidh $fanatics fann gan chabhair in Albain Is plúr na Sacsan aca 'n-a réx; Casfaidh an Frangcach teann mear feargach, Go hacarthach bantrach campach armach, Le casmairt na lann i dteannta Charoluis, Is ní rachad a chodladh a gcúis go bpléidheadh"
"Mo dhainid do cheann go fann ar mearbhall Ag tnúth le caraid tá in áit i gcéin, Glac misneach in am, bíodh greann dá spreagadh agat Go subhach mar chleachtadh 'san Mhumhain do Ghaedhil
Beidh Aifreann cantaracht i gceann gach baile againn, Is cuirfar ár namhaid i dteannta a marbhtha Is aite liom súd ná damhsa an ghadraigh, Is má cuirtar a chodladh iad ní dúbhach liom é " 12
UILL LÓ MHÉADHBH CHRUACHAN DO CHORMAC STÍOBHART
Uill ló, a thoil, ná goil go fóill Is gheóbhair gan dearmad taisce na seód Dobhí ag do shinsear ríoghdha rómhat In Éirinn iathghlais Bhriain is Eóghain
Is ó huis ó, mo leanbh, mo thaisce, mo bhrón Tu ag sileadh na súl is mo chúil gan lón
Dogheóbha tú an caol-each éadtrom óg Dogheóbha tú an srian 's an diallait óir Bhí ag Fáilbhe Fionn ba teann ar tóir Ag ruagadh danar ó Chaiseal go Bóinn
Is ó huis ó, srl
An Cloidheamh Soluis is an dornchlainn óir Dobhí ag Brian ag riar na slógh Is an bogha bhí ag Murchadh an urchair mhóir I gcath Chluain Tarbh ag treascairt na dtreón
Is ó huis ó, srl
A mhangaire bhonnaghil Shionna na seól A bhradáin Leamhna as Gleann an Óir, A éigne gheal as Abhainn Mhóir Is eó na Laoi thú ar linn ghlain Eóghain
Is ó huis ó, srl
A árdchú an taistil ó Chaiseal na nÓrd A leóghain dhaithte Bhunraite na slógh A fhiolar Sléibhe na gcaol-gcrot gceóil Is a sheabhaic na seilge ó Sceilg na sceól
Is ó huis ó, srl
13
CAOINEADH NA nGAEDHAL
Mo dhainid go n-éagaid na fearachoin aosta Bhí againn go séanmhar i bhFáil-chrích, Dragain na féile nár mheathta chum laochais Ar a n-airm ba léadmhach a dtrácht síos
Ba bhlasta gach bhéarsa dá dtagadh le héifeacht Is ba ghreannamhar saothar ár bhfáidhí, Gur mhalairt an saogal ar atharrach tréithe Is ná cantar le héinne acht Seán Buidhe
Starthaibh na nGréagach pé chanfadh le héifeacht Is reachta na gCaesar do b'árd gníomh, Is an gasradh léigheanta bhí ar machaire Shéanair An aicme thug saothar in ársaidheacht; Gaisce na Féinne bhí sealad go réimeach, Is an imeacht as Éire rinn Dáithí Is Clanna Lir éachtaigh fuair peannaid sa tsaogal Ní haiteas leó an méid sin gan Seán Buidhe
An chaismirt bhí ag béine ó Bhreatain le saorfhlaith Do baisteadh ó thréineacht a lámh-ghníomh Caitheamh Tuirgéisius as Teamhair na dtréan-fhear Mar gealladh dó in éiric ón Árdrígh; Chuir Feargus Déad-dubh is a charaid chum éaga Nuair measadh leis éigean gach mná dhíobh Is geallaim gan bhréig duit nách taitneach leó an méid sin Gan reacaireacht éigin ar Sheán Buidhe
Ar leagadar laochradh i gCluain Tarbh na mbéimeann An aiste ler saoradh ó cháin sinn Is ar cailleadh dá éis sin de dheascaibh na béithe Do thaisteal ó Bhréifne le Mác Maoil; Elisabéata is a hathair mar shéanadar Aifreann Dé dhil, mo chrádh croidhe
Is aicme Oilbhéir sin do threascair ár gcléire Níl maitheas it scéalta gan Seán Buidhe
Má's oirfideach déanta do chanas gach aon tsult Nó reacaire léigheanta go sárchaoin, Do casfar le méirleach cois leasa nó taobh cnuic Nó ar bhealach ag téarnamh mar táimíd, Níl beannachta Dé aige ná freagra in éifeacht Ná aithris ar Shéarlas an fánaidhe Acht spalpfaidh na déithe nách cuideachta an té sin Mun spreagfaidh rud éigin ar Sheán Buidhe
14
A PHÁDRAIG NA nÁRANN
A
1760
A Phádraig na n-árann, an gcluin tú na gártha An gcluin tú an pléráca an siosma is an gleó
Ar chualais mar tháinig Go Cúige Uladh an ghárda Thúrot 'n-a shláinte le hiomarca scóip
Preab
bí it sheasamh
glac meanmna is bíoga Gríosuigh na seabhaic tá it aice chum spóirt Beidh píbí dá shéide, Le claidheamh a mbeidh faobhar air Is racham in éinfheacht fé bhrataibh an leóghain
Éistigh, a Ghaedhla, atá cráidhte age méirligh Glacaidh bhur dtréan-airm gaisce 'nbhur ndóid; Bíodh hurrá go súgach Anois ó tá an prionnsa Is a ghárdaí go dúbalta ag tarraint 'nbhur gcómhair
Hurú gan dochma
bíodh deoch ar an mbórd agaibh Suidhgí go sochma le soilbheas ceóil Tá an báire ag ár muintir Is an lá aca ar a naímhde Is go bráth beidh ár saoithe ag imirt 's ag ól
Tá an rúta so láidir, má's fíor gach a ráidhtar, An crobhaire cionn-árd is a bhuime gan bhrón, Seóirse go lán-lag Is Cumberland cráidhte, Pitt insa phárlimint caithte ar a thóin
Na Hielans ag tarraint fé phlaidibh 'n-a dtrúpanna Is a bpíobanna fada dá spreagadh chum ceóil Ringce ar gach maol-chnoc Le háthas na scléipe Ag cur fáilte roimh Shéarlas abhaile 'n-a choróinn
Isé an rírá dáríre é an pléráca is an t-aoibhneas, An scéal breágh le hinnsint faid mhairfeam gach ló Na cóbaigh go claoidhte Gan fóirthin gan fíonta Gan ceólta gan saoithe gan bailte gan lón Réabaidh gach galla-phoc - leagaidh is rúscaidh iad Cuiridh as talamh bhur n-aithreacha an chóip Tá Seóirse is a mhuintir Go brónach lag claoidhte Is coróinn na dtrí ríoghacht air ní chasfaidh go deó
15
AITHRIGHE LIAM DAILL
A Íosa bheannuighthe cheannuigh me ar daor-chrois A Dhia-Mhic chailce na banaltran naomhtha Stiúruigh sínn arís ó bhaogal It chúirt aoibhinn chlúmhail ghrinn gan éalaing
A Chruthóir cháidh, a ráib na daonnacht', A Leinbh gan cháim do shlánuigh céadta Maith dhúinn ár ngeallamhna bréagach Do ráinig linn foríor do dhéanamh
Do gheallas bheith páirteach cráibhtheach daonmhar Eagnaidhe grádhmhar lán de thréithibh Fáth mo thuirse nár thuigeas a dhéanamh Acht iomarca caithidhe is peacaí chéas me
Is fíor le n'aithris gur gheallas go dtréigfinn Baois is eascaine, ragairne is craos cuirp Go mbeinn tuigsionach urramach déarcach Láidir cumasach i gcoinne na péiste
Gadaidhe an cneámhaire is gráin le féachaint Sladaidhe smáil na dtáinte an sméirle Cladhaire ceachartha cealgach craosach Beartaidhe fallsa do mheall na céadta
A Uain ghil, a Athair, a dhalta na Béithe A Dhia-Mhic chailce, is a leabhair-Spirid Naomhtha Tabhair dam cródhacht scóp is réim nirt I gcoinnibh caithidhe an bheartaidhe bhréagaigh
A Mhaighdean chlúmhail cheannsa chaomhnach Mheadhrach mhúirneach mhúinte bhéasach Bí-se ag guibhe gan tuirse chum t'Aon-Mhic Me chumhdach feasta gan damaint ó dhaorbhroid
A Bhanaltra ghreadhnach bhraghaid-gheal mhaordha Ó rugadh le meadhair an Deagh-Mhac Naomhtha Téighim fí choimirc do Leinbh a céasadh Is ót chaoin-bhrat ná díbir me a Réiltean
A Mháire mhilis, a choimirc na gcéadta, A bhláth na mbroingeal, a chriostail na mbéithe A Bhanaltra ghrádhach ghrinn an Áirdríogh naomhtha A Shiúr ghlan Dháibhí, a cháidh-ríoghan mhaordha
A Mhaighdean Bheannuighthe, a thaitneamh na cléire Dfhoidhnigh masla agus tarcuisne in éinfheacht Ag taisteal triúch let Úr-Mhac Naomhtha Ar eagla badhbh in aimsir Hérod
A Dhia, a Mhic Mháire, a bhláth na féile A Rí gan cháim, a ráib na daonnacht Fáth mo cheasnaí an aithrighe thréigean Is fhaid nár leigeas fám bruinnibh do Chaomh-Chorp
Gach slighe agus bealach 'n-a rachad go n-éagad Bí-se feasta dom fhaire is dom shaoradh Ar smaointe malluighthe, ar eascaine, ar chraos cuirp, Ar ghráin, ar mhioscais, ar bhinb, ar bhréagaibh
Bí 'om chúmhdach ón dtrúip seo léighfead Caithidhe clamhaire na crúibe géire, Gníomhrtha baoise an tsaoghil-se chéas me Is a cholnán choimhtheach chíocrach chraosach
Maith ár gcúrsa dhúinn Lá an tSléibhe Lá n-a dtabharfar cunntas léir dhuit Lá n-a mbeidh an talamh le hanaithe ar tréin-chrith An t-aer ar lasadh is an fhairrge ag scréachaigh
Mícheál Aingeal is dearbh tan ghlaodhfa Cuirp as talamh gur tapaidh do léimfid, An trúmpa binn go caoin tráth séidfar Dá dtabhairt go cruinn ar binn an tsléibhe amuigh
Is geárr gan mhoill arís 'n-a dhéidh sin Ár gcortha, mo dhíth, is fíor go léighfar Gach nídh dár ghlacamair caithfeam go héascaidh Cunntas dearbhtha thabhairt don Aon-Mhac
Na saoithe cáidhe ba láidir léadmhach Groidhe mear áluinn lán de laochas Taoisigh, triatha is Fiannaibh Éireann Siúd an lá nách foláir dóibh géilleadh
An bhuidhean gan ghruaim ba shuairc le n'éisteacht Draoithe is suadha is uaisle is éigse Dobhíodh de ghnáth go sáthach séadmhar Is fíor gur ab eagal dóibh anaithe an lae úd
An tan thiocfaidh Íosa Críost ag sléachtadh Na bpeacaí scríobhfar síos 'n-ár n-éadan Beidh an ghealach fé smúit is dúbhfa Phoebus, Clocha is crainn go fíor go bpléascfaid
Tiocfaidh Eóin is a shlóighte taobh leis Go calma cródha glórmhar daonmhar Is dian do screadfaidh ar Athair na féile Ag iarraidh seasaimh do pheacaí an tsaogail
Tiocfaidh Pádraig áluinn éachtach An t-aspol árd rug bárr ó chéadta Is deórach cásmhar cráidhte éighfidh Dfhonn an tsluaigh bhoicht-se dfhuascladh saor leis
Tiocfaidh adtuaidh ar luas go saothrach Mioscaiseach fuathmhar buartha bréagach Sluaighte deamhan is a n-arm go gléasta Ag iarraidh an áil sin Ádhaimh do dhaoradh
"A Rí gan cháim" a rádhfa an méirleach "Is fíor le rádh nách deárnas aon choir Acht gur shaoileas gur chuibhe bheith éachtach Léigtar chugham mo thrúip in éinfheacht " Do rádh Críost go caoin le dréachtaibh "A Shátain chaim, níl suim it bhréithribh; Is deimhin gur damanta an peaca doréinnis 'Ná coir shíl Ádhaimh ó tháine an chéad-neach " Tiocfa an chúilfhionn chlúmhail shéimh ghlan Mhaordha mhúinte chiúin-tais bhéasach "A Dhia-Mhic mhúirnigh, tabhair dam caomh-chead Let aon-toil dlúth go labhrad féin leat
"Féach go cruinn na cíocha caomha Do thál ó chroidhe le díogras cléibh ort Féach na ruisc do shil na déara An tan dobhís Dia hAoine 'ot chéasadh
"Ba bhuartha túirseach fonnlag tréith me Ar feadh na dtriúch ag siubhal gach lae leat, Go dtángaís in árd-aois is in éagnamh Chum an tsluaigh bhoicht-se dfhuascladh ó dhaorbhreith"
"Spící cuireadh le fuinneamh trét ghéagaibh, Le dian-tsleagh nimhe do goineadh do thaobh deas Ag iomchar Croise go mullaigh an tsléibhe Le grádh agus cumann go follus dot thréadta
"Indiu ó táid an t-ál so ar aonchnoc A bhaoidhan 's a ghrádh ná fág i bpéin me Féach let dhearca, ná tabhair an daor-bhreith Ó's agat-sa tá gach cás a réidhteach " Is carthannach caoin ó chroidhe do ghéillfe An Leanbh geal Íosa Críost don réiltean, Dogheóbhaidh gan mhoill le díogras cléibh chirt Aithne súl ón Úr-Mhac naomhtha
A Mhaighdean mhánla, a bhláth na mbéithe A rí-bhean áluinn, Máthair Dé thu, Labhair im páirt ó thárla im méirleach Meisceamhail magamhail meascaithe bréagach
An tan dobhínn go haoibhinn aerach Ar measc na saoithe ngroidhe ar féasta Is gur mhinic me ar uireasbhaidh céille Go scléipeach sparainneach feargach scéalach
A Athair-Mhic, a Uain, a shuairc-Spirid Naomhtha Freagair mo dhuain le truagh agus éist liom, Stiúruigh m'anam ó amharc na péiste It chúirt ghlórmhar chlúmhail cheólmhar shéadmhar
16
IS SÚGACH SOILBH MHEABHRAS
Liam Dall cct
Is súgach soilbh mheabhras An mhodhmhail mhilis bhéasach Go ceannsa tré mo néallta Is ba gheanamhail a scáil Ba bhúclach a cúl cas Go dlúth le n-a séad-choim A gnúis mar an ngéis Is a claon-dearca sámh, Ba dlúth a déad is a balsam-ghuib A cruinne-ghéara-mhama clis Do chlaoidh mo mhéinn ar mearbhall Le díogras dá rádh Ólam a sláinte Is bé áit 'n-a ngabhann sí Mo stáid-bhroingheal mhánla í Is bláth na mban gcáidh
Chuireas-sa mo lámh Fé n-a bhrághaid mar do shaoileas Is d'fháisceas an fhíormhaith Go caoimhneach im dháil Ina brágha agam níor chásas Ar ar bh'áil leis an bhfaoileann Gur thárluigh im líon-sa í A bheith díleas go bráth
Ba suairc mo shuan ar ghlasradh Ba ghile a géaga ar faithcheacha Ná ceileabhar éan go fonnamhar Le meadhair ghlan dá cáil Is gurab í áille na scéimhe í Le réidh-choin na Banba Tál flatha $Danes Agus réaltan na ndámh
Níor bhinne liom-sa Áirean Ag áireamh na dtéada Ná sár-ghuth na béithe Bheith taoibh liom cois triúch A dfhág Dolphin tláth tuirseach Ar lár, marbh traochta Le claon-chleas a méara Ar chaoin-chruit go ciúin
An tráth leath go mór ar m'amharc-sa Dá dearcadh dlúth níorbh fhada liom An ainnir mhodhmhail leanbach Ba léir dam fá 'n tráigh A suan-rosc ar a gruadh-luisne Agus suairceas a labhartha Do mhúscail óm shuan me Go huaigneach 'na dheáidh
Níl leasa cnuic ná sléibhe Go Gréin-Chnoc nár shiubhlas In éiric na Cúpid Is ba dubhach é mo chás Ar a tuairisc, bé in Éirinn í, d'éaluigh gan chunntas Créad é an phréimh-shliocht cirt dúthchais Ór phlannduigh an bháb An tráth chualas í bheith atuirseach A duain go binn do thaitnigh liom Is go huaigneach sinn ar easbha suilt Is mé ag triall insan áird Ag caoineadh go híogair Mar bhíodar an ghasra Do dhíbir os Maoilre Ón bhfíor-chraig le fán
An tan scítheas ag éisteacht Is gan aon acht í taoibh liom Is tréan-luisne tríom-sa Le haoibhneas dá rádh Caoimh-ghlaisioch
céibh-dhlathach Léi ag filleadh ag síor-chasadh, A déad druidte líonta Is a slaod-fholt go sámh An tráth shíl me suidhe 'n-a haice seal Go bhfiosrainn fáth a fine dhi Is na rosca maordha in anbhroid Is na déaraibh ag tál An tú Vénus dá ngéillid Caogad det aitheanta Nó Hélen ón nGréig thoir Ler traochadh na táint
17
OCH
MONUAR, MO RUAIG
Do Eibhlín Ní Artnain
Och
monuar, mo ruaig mo léan tu Mo dhiombáidh mo ghearán mo ghéibhinn Mo ghreadán tré cheart-lár mo chléibh tu 'S mo cheann faille go follus don tsaoghal tu
Mo cheann faille go follus don tsaoghal thu Mo lán leoin is m'ochón léin tu Mo lá bróin a bhreódhas na céadta Cúis mo chathuighthe is m'atuirse léin tu
Mo ghreidhin tinn gan leigheas ón éag thu Mo lá cumha 's mo thúirse léin tu Mo chás dubhach 'san úir fí chré thu Mo mhíle creach gan phreab it ghéaga A chúilfhionn tais a cheap na féile
A chúilfionn tais a cheap na féile A shocair-bhean cháidh na ráidhte séimhe An bhrollach-gheal táimhe ab áilne tréithe Is dubhach atá na táinte it éagmuis Go tuirseach tláth mar táimse, déar-fhliuch
Go tuirseach tláth mar táimse, déar-fhliuch, Gur dhúisigh gleó ar phór Mhilésius Táid na scamaill 'n-a stad ar na spéartha Gaoth is fearthainn le hanaithe in éinfheacht Binb is buaidhirt ar chuanta Thétis Binb is buaidhirt ar chuanta Thétis d'éirigh tocht go moch ar Phoebus Scéalta an Luain do bhuail go héag me Do shleinn an chluas dar m'uadhacht ba thréine Mar fhuaim tuinne an tráth bhrisidís spréidh-chnuic
Cár ghaibh dáimhe dán ba ghaol duit Filí fuighleach líomhtha léigheanta Ca bhfuil báird ná mná na saothar Táid ar a gcúl 'san úir i gcré-chuilt Do luaidhfeadh friotal ó cuireadh i gcré thu
An uair ná maireann an ghasra ghaosmhar Damh-sa is dual do dhuanta a dhéanamh Is dam is dleacht bheith seal go déar-fhliuch Déanfad marbhnadh ar fheabhas do thréithe Óir is mó liom thú 'san úir ná i ngéibheann
Is mó liom thú 'san úir ná i ngéibheann, Is mó liom tú 'ná an smúit seo ar Éire Is 'ná ar cailleadh ar lanna na scléipe Den gcrith áir 'n-ar chrádhadar Gaedhlaibh Is 'ná a ndeighidh uainn i ruaig le Séamus
Is 'ná a ndeighidh uainn i ruaig le Séamus Cé gur duaibh a gcuan 's a gcéime Is go mba shuairc a gcuaird dár bhféachain Mar a bhfuil gallaibh ag eascair in aolbhroig Go cóisreach ceannasach rabairneach réimamhail
Do shiubhlas tuatha cuanta is réidh-chnuic Bhíos i gCluain 's in uachtar Bhéarra I gcríochaibh Fáil 's i gClár Luirc Éibhir Scéal ná duain ní chuala ag éinne Acht go rabhais marbh 'san bhfearann ba ghaol duit
Tu bheith marbh 'san bhfearann ba ghaol duit d'fhúig fá scamaill 's i ngalar na céadta 'S do mhúdar fairis ag frasadh gan faesiomh Do leanbhaí gan mhaimín is léan liom Mo cheasnaidhe-se an taithighe seo ag daeil ort
Is ceasnaidhe liom taithighe ag daeil ort In áit gach rachmus gach taitneamh is tréithe; An leógan mear cródha do chéile An Búrcach nár chúthail a théasta Is a thúirling ó Chúchulainn na Raonach
Atáid mná sidhe na gcríoch so 'ot éileamh Marta Maoil is Clíodhna Léithchraig Marta Mhór is Róis is Céarnait Aoife is Áine ó Árdchnoc Gréine 'S an bhean dothug a cín do Dhéiseach
An bhean dothug a cín do Dhéiseach, Déirdre bhí ag Naois mar chéile, An tsidh-bhean chuir draoidheacht ar thréin-fhir Breac Breac is Machnadh ghléigeal Áine is Úna ó Dhúrlas Éile
Áine is Úna ó Dhúrlas Éile Meadhbh Chnuachna is Ruachtach Chaolla Sadhbh chrathach is eala-chruth chraobhach Ós nochtair na loiche gan faesiomh Is Eibhinn dhrolach 'n-a lagar gan traochadh
Eibhinn dhrolach 'n-a lagar gan traochadh Juno an cheannais is Pallas na ndréachta Dido an leathar a ghearradh go néata Fós Diana do threascair Actéon 'S gan dearmad ainnir an Chairn sa' tSléibhe
Ní hé a ngol go moch is léan liom Acht gol na bhfear an bheart do chéas me Do dhaor bráithre ag ochlán 's ag éighmhinn Do chómhursain go brónach 'ot éagmuis Is mise leo go deórach déar-fhliuch
Táimse leó go brónach céasta Canntladh agus leanndubh 'om thraochadh Im chabhlach gan fonn suilt gan féasta Go fann-lag i ngleannta go héigneach Gan teannta agam chum labhartha le héinne
Scuirfead feasta is canfad mar is eol dam Ar lucht gaisce bhí i gceannas na cróinneach Ba chian dobhí ina ríghthe cródha Síolrach sleachta Airt is Eógain Triatha Gaoidhil do shín tar bóchna
Dá mba áthas liom trácht ar an gcóip úd Ba bhráithre dhuit árd-chlanna Fódla Clanna Gaoidheala Mhíleadh mór-raith Ón nDáil gCais n-a dtáinig do chómhgais 'N-a ráfla ní stánfadh i ngleó cnuic
'N-a ráfla ní stánfadh i ngleó cnuic, Den fhíor-fhuil árd bhí i ngrádh na slóighte Do chanadh luibh 'o luite le heólas Do roinneadh pruinn a bhuird ar shlóighte 'S dobhíodh buidheanmhar fíonmhar feólmhar
Dar Duach ní dhéanfainn bréag le mórtas Do luadhas na scéalta cé gur bhreodhais me Ní raibh flaith le ceart sa chóige Ní raibh fear fí mheas ar m'eolas Ná raibh do ghaol i dtaobh nó dhó leis
Ba shuairc do mhéara ar ghéis go seolta Do bhéal tais bhinn-bhréathrach mar cheól sidhe Ba ghlé do dhreach mar shneachta i dtóirnigh Ba shuairceach tréithe méinn is eolas Suairceas céille féile is córtas
Suairceas céille féile is córtas Gean don gcléir is réir na gcomhursan Reacht na naomh níor bhaoghal n-a cómhdach, Lonnughadh leabthan do lucht taisteal na cóige Cabhair don luige dobheireadh is fóirthin
Guidhim go beacht ar Mhac na Glóire Na naoimh a theacht go pras 'ot fhóirthin Tu bhreith don ndomhan bheannuighthe mharthannach órdha I ndún na ngrás i bpáirt na glóire Go bhfaghair dídhean ón Rí tá cómhachtach
Is beag mo pháirt le mná na Fódla Ó fuair an bás, an cneámhaire, dóigh ort, Cladhaire gartha a leagas na slóighte Treighid is trascairt is anaithe an bhróin air Nuair nár fhág an bhán-chnis beo againn
18
CLÍODHNA NA CARRAIGE
Sealad aréir i gcéin cois leasa dham Ag déanamh leanna duibh, faon ar easbha nirt Óró fé scamallaibh bróin Do dhearcas lem thaobh cé caoch gan amharc me An spéirbhean mheasardha bheal-tais bhanamhail Óró ba taitneamhach snódh Ba daithte tiugh dréimreach néamhrach camarsach Bachallach slaodach péarlach caithiseach Craobhach casta dubh, gan chéim, a carn-fholt Léi 'n-a mbeartaibh ag téacht ar baillichrith Óró go talamh 'n-a deóidh
Bhí lasadh na gcaor 'n-a gné mar eala ar sruith Scéimh an tsneachtaidh go tréan i ndeargan Óró 'n-a leacain gan cheó 'S a mala ba chaol ar a héadan leanbach Léir-ghlan gheanamhail mhaordha mhaiseamhail Óró ba chalma a cló; Ba chealgach faobhrach gaethe a reamhar-ruisc Ag caitheamh na saeghad trím thaobh in achrann Le n-a haol-chraobh leabhair is néata tharraingeadh Faolchoin, marcaidh is laoch mear fairrge Óró ar leathan-bhrat sróill
Do b'innealta séimh glan, réidh ó phailiris, Saor ó atuirse ar théad do spreagadh puirt Óró, le gliocas a meór 'S do scriobhadh le caol-pheann néata ar mheamram Laoithe blasta lé dréachta seanchais Óró go soilbhir sóghach A binne-ghuth caomh 's a béal gan dearmad I ndlighthe na n-éigs 'sí léigheadh na startha suilt Gaedhilge ag aithris scéal na bhfearachon Ar téacht na ndragan fí réim go Banba Óró i mbarcaibh 'n-a slógh
Aithris dam féin let aon-toil, aitchim ort Créad an fearann fá'n ngréin ar ghabhais chughainn Óró, nó ar casadh thu im chomhair Nó an tusa an bhean tséimh san Trae ler trascradh Faon na fearachoin éachtmhar acfuinneach Óró do casadh sa ghleó Nó an bhroingeal dá nglaodhtar Déirdre mhaiseamhail Ler cailleadh i gcéin na tréin-fhir chalma Nó Céarnait mheasardha tré n-ar ceapadh Le céill ar gheala-shruith ar dtéacht ó Albain Óró chuir muiltibh ar seól
Ba bhanamhail míonla caoin-tais carthannach A laoithe cneasta gan mhoill ag freagairt dam Óró le labhartha a beóil Is dearbh, ar sí, nach díobh súd dfheasrais Fíor gidh measaim gur brígh do sheanchas Óró ar ghaisce na dtreón Acht is mise Clíodhna ó thaoibh na Carraige Do casadh it líon ag innsint startha dhuit Líontar beathuisce, díogtar baraille An phíb le meanmain bíodh it ghlacaibh-se Óró dá spreagadh gan cheó
Is gidh mustarach árd sliocht Mhártain mhalluighthe Dá rádh le sealad gur fágadh Carolus Óró fá leacaibh ag dreoghadh 'Sé chluinim ag dáimh 's ag fáidhibh leasa cnuic An tráth do ghairmthar spás chum sealad suilt Óró gur chanadar gó Is cumasach cáidheamhail an ráib dfhuil Chaisil chirt Ag druidim gach lá le clár geal Bhanba Is feárr mar mheasaim 'ná stáca an mhargaidh Is tláth bheidh galla-phuic Sheágain chealgaigh Óró dá leagadh sa ghleó
Beidh Aifreann Árd de ghnáth ag eaglais Cháidh an tseanchais ghrádhmhar gheanmnach Óró do leanbh na hóighe Is startha gan cháim 'n-a dheáidh sin agaibh-se Ar chlár an tabhairne ag trághadh gach baraille Óró le fairsinge ceóil Seinnidh go sámh gan scáth roimh ghalla-phuic Le binb gach lá gidh tláth le sealad sibh Tá bhur bpaitean le fagháil gan dearmad Is fearr le taisce gan scáth gan eagla Óró, sin deire lem sceól
19
TÁ SCÉAL BEAG SULTMHAR AGAM-SA
Liam Dall Ó hIfearnain cct
Ag tarrtháil a ghiolla as an dtrínse
Tá scéal beag sultmhar agam-sa le scrúdadh dhaoibh Tar éis mo thurais tré imeallaibh úr na gcríoch N-ar traochadh mise is n-ar cuireadh i gcúinne chaoil Aréir gur imthigh mo ghiolla dá mhúchadh i ndraoib
Ó mhuise m'fhadchumha mo dheacair mo scéal le maoidheamh 'S gur mise bhí ar mearughadh 's nárbh fheas dam aon taobh den slighe
I mbéal na tuinne is me ag druidim im dhútha arís Mo léan tar uisce ba tirim le dúil ag tigheacht Gur phléasc mo ghiolla fá imeall na srúille thíos Do b'éachtmhar mise ar m'uillinn dá spiúnadh aníos
d'éigheas le buile is dorinneas mo liuighreach tríd Ag glaodhach ar dhuine dothiocfadh ag congnamh linn Níorbh'é siúd an tiubaist gur thuigeas go dlúth im chroidhe Gur bhaoghal na dlighthe is gan duine sa chúirt dem bhuidhin
Chuarduigheas cuise agus imeall na srúille thíos 'N-a chluais gur chuireas-sa m'ionga is é fúm sa draoib Is luaimneach innealta sciobainn é ar úrla aníos Ba truagh libh mise is mar shileadh mo shúile tríd
Is é úire an leanna bhí ag ainnir an dlúth-fhuilt bhuidhe Is crú na seabhach, an faraire Búrcach groidhe An Róisteach cailce is an baraille ar lúith ag tigheacht Dfhúig me i nglasaibh sa lathaigh 's mo chongnadh 'om dhíth
Do ghlaodhas ar aicme gach leasa ba dúthchas linn Béithe an tsleachta do chleachtadh bheith congantach linn Do réabas cealla, do spalpas na dúile tríd Mun' réidhidís m'anacra go lasfainn a ndúnta sidhe
Tháinig ainnir na Craige ar dtúis im líon Áine chailce is an ghasra ón nDún aníos An bháb bhas-chailce tar caladh do shiubhail le Naois 'S an mhánla mhaiseach ó Laition ag congnadh linn
Do léigh gach ainnir díobh aiste ba súgach linn Gur bhaoghal do ghallaibh 'san earrach so chughainn ag tigheacht Séarlas marbh 's a charad gan chongnadh ríomh Is Gaedhil ag tarraint fá ghradam dá ndúin arís
Tar éis bheith ar mearughadh ba ghreanamhar an scéal le maoidheamh Gaedhil le neart lann ag baint a cheann de Dhéamar bhuidhe
20
AR MAIDIN INDÉ IS ME AG DÉANAMH MACHTNAIMH
Ar maidin indé is me ag déanamh machtnaimh Ar Gheadhil mar leagadh a gcáirde Do theagmhuigh liom bé ba phéarlach cailce Ba mhaordha maiseamhail mánla A reamhar-rosc réidh is a scéimh mar eala A béal a leaca is a brághaid gheal Mar shneachta na gcraobh 's mar chaor a lasadh Is í ag déanamh aitis is gáirdis
Adubhairt ainnir an déid ghil Dé do bheatha Is éist liom tamall, a sháir-fhir Atá dalta mo chléibh 's mo chéile ag taisteal Go tréan tar caladh is a ghárda; Scaipfidh an tréad so an Bhéarla mhalluighthe Is béimíd go fleagamhail fáilteach Is go calma craobhach séanmhar seascair 'S ár gcléir go salmach sásta
Gidh fada fí dhaor-bhroid Laochra Chaisil I ngéibheann galair gan áitreabh Gan talamh gan tréad gan réim gan rachmas Gan scléip gan aiteas gan áthas Dá ngreadadh dá gcéasadh dá gcréimeadh ag gallaibh 'S dá séideadh thar caladh ina dtáintibh Ní fada go réidhfe an laoch gan ainm Ár bpéin, ár bpeannaid 's ár ngábha-na
Ní mearathal bréige claon ná glagar Baoth do chanaim im ráidhte Go bhfuil ceathrar ar fhichid céad de thréan-truip mharcach Le héide airm is áthais; Preabfaid in éinfheacht, déanfaid argain Is séidfid aicme na cránach 'S is ceannasach craobhach bhéimíd gan mhairg Ag téacht don tseabhac so Seámus
A ainnir na gcraobh-fholt dréimreach daithte Do scéalta is greanamhar sámh liom Go mbeidh flatha agus éigse, laochra is eaglais Go saor-ghlan seascair 'n-a n-áitreabh; Go mbeidh beath-uisce á thaoscadh is daor-phunch againn Le pléireacht taitnimh is gáirdis Ó's dearbhtha an scéal gur téacht dár gcabhair Dodhéanfa an faraire fánach
Sealad dem shaoghal go haerach chaitheas Im réic ag caitheamh a bhfághainn-se Seal eile ag bréagadh béithe is bairrfhionn Le claonadh cleas agus ráfla; Ar chaitheas dem ré ní léir gur ceapadh Dham scéal do b'aite le háireamh 'Ná taisteal mo Chaesair thréan 's a ghasra Ag éileamh Bhanba an áir seo
Tá lasair san spéir 's ar ghréin níl scamaill 'S an ré go lasamhar lánmhar Atá aiteas ar éanlaith i ngaorthaibh gleanna Is gach tréad go magamhail ceáfrach Tá an fhairrge féin go réidh gan fearg 'S an ghaoth beidh seasamhach áluinn Ar dtaiseal dom laoch le faobhar is fearg Ag léir-scrios gallaibh as Clár Luirc
21
AN FADA SÍOS A BHÍ TÚ
Nuair theip ar Liam Dall clocháin d'aimsiughadh gurbh éigean dó siubhal tríd an tsruthán
Seán Clárach Mac Domhnaill do chuir na ceisteanna agus Liam Dall do fhreagair: S
An fada síos a bhí tú
L
Go dtí mo dhá ghlúin
S
Cá fhaid atá tú dall
L
Ó chúl mo chinn anall
S
An bhfuil tú abhfad it dhall
L
Ó mhullach mo chinn go bonn
S
An bhfuil tú riamh it dhall
L
Níl mé riamh ann
S
Ní fearr tu a bheith
L
Dá mb'fheárr dobheinn
22
MO MHÍLE BRÓN-CHREACH
Ar bhás Sheáin Damer
Mo mhíle brón-chreach an bhuidhean tá ar feódhchain Ná meileadh bró, is ná cleachtadh í Atá ag dreoghadh fá leacaibh Shrónaill Is de mhéad bróin atáim gan brígh
Ní brón linn Cúirt Shrónaill á leagadh Gan balla gan fíodhbha le fághail; Ní brón liom an cóbach lag marbh An ghrathain seo riamh le fán; Ní brón liom an t-ór buidhe á scaipeadh Ag an tsean-bhoc liath 'san áit, Is feóirling ní thabharfadh don tsagart Dá dtagadh dá thabhairt ón mbás
Níl éiclips ar ghréin 's tá an ghealach Go taitneamhach solusta breágh Ó chualadar bréithre na n-aspol Do chruinnigh a mheabhair ar Sheán: Siúd é is fearr linn fá leacaibh Is an tAifreann á rádh ina áit
23
TÁID ÉIGSE AGUS UGHDAIR
Tadhg Gaedhlach cct agus is inmheasta gurbh shin í an Nóra Ní Áinle chéadna do chómhnuigh ag Gort an Bháird nó an Bóithrín Buidhe,
inghean dearbhráthar máthar do Liam Dall Ó hIfearnain
Táid éigse agus ughdair go trúpach ag pléireacht Go súgach go scléipeach 's a ndréachta dá sníomh Ag an spéir-choinnil mhúinte de úrshliocht na hÉireann De phlúr-chriostal Gaedhal agus réiltean na ríoghacht: Tá fionn-lile ag pléireacht mar a ndúbluighid na héiclips Go clúdaithe ag Phoebus le haon-ghile gnaoi 'S gur n-a gnúis mhilis léightar do thúirling Cupid caomh-ghlic Ag múch 's ag milleadh ár laochra le tréin-neart a saighead
Is dréimreach 's is búclach is fonnsach 's is faon-lag, Is glúineach is géagach 's is néata do figheadh A slaod-fholt go cúrsach go lúbach go haerach d'ionntuigh i gcaol-chirt ar aon-ghlaine an $fleece
Is clúmhail maise a héadain, mar dhrúcht maidne a claon-rosc A com seang caol-chuirp mar scéimh eala ar tuinn, 'S gur lúthmhar lasmhar craosach ag tnúth 's ag cath le haol-dath Go dlúth 'n-a leacain mhaordha mar ghné an tsneachta a píob
An chraobh éachtmhar chumhra 's an t-ubhall mhúirneach órdha Siúr gaoil na leógan ba chómhachtach i ndlighe Tar béithibh tréitheach ughdar 's an triúr cúilfhionn ómrach An chiúin-bhroingeal mhódhmhrach is lóchrann an ghrinn: Ní leór linn cruit ná téada ná glórtha suilt na n-éanla Seoch ceólta binne tréitheach a caol-ghuib gan phoimp 'S gur le n-a bán-chrobh snoidhte néata gan cháim a chumas faol-choin Ar barr na tuinne ar daor-bhrat tug léir-scrios na Traoi
Dá n-amharcadh san Paris a mbreághthacht ná a mbéasa Ní thráchtfadh ar Hélen tug léir-scrios na Traoi Aicil agus Ájax, Iáson, Iaphétus Dfhágfaidís na béithe i n-a n-aonar seoch í; Níl sagart againn ionnraic ná easpog eaglais ughdar I gceap na bhflatha bhfiúntach nach sanntach a bhíd 'S is dalta bhaist na $múses an ainnir chneasta chúmtha 'S níor pheaca an carbúncail do thabhairt ar an mnaoi
Is deaghthach 's is déarcach, is naomhtha glan grádhmhar Is séimh is is áthasach páirteach i ngníomh Péarla de thréan-chuisle réxa na Spáinne Is Phoebus na n-árd-fhlatha Clár Luirc slógh bhfíon
Plannda geal áluinn de sheann-tsliocht Uí Áinle Is de leabhar-scoth na nGrádach mo stáid-bhroingheal bhinn Dfhuil ghallda gach prionnsa is gach diúic díobh dá dtáinig Ó Lonndain na n-áitreabh mar ghárda ar an rí
'Sé an marcach fleadhach fáilteach is grádhmhar 's is féastach An rábaire léadmhar is léir-mhire chím Athair geal na báibe do sháruigh an fhéile 'S a máthair dheigh-mhéinneach ba saordha 'n-a tigheas; Is flósach fáinneach séadmhar glórmhar grásach gléasta Clódh agus cáil an naomh-leinbh phréamhuigh ón ndís 'S gur spórtmhar sásta léimfinn le sróill-fhear stáit ag réidhteach Do Nóra bláth na mbéithe 'san réim seo do ghuidhim
24
IS AG DÚN-BHAILE SHRÓNAILL
Is ag dún-bhaile Shrónaill tá, a stóirín, me féineach, A óg-bhroingeal mhaordha do chealg me im lár, Do chaith saigheada thar meón linn le cómhachta mhic Bhénus Le mór-ghean don réiltean tig sealad roimh lá
Is múinte milis maordha tá an chúilfhionn oilte bhéaltais, Níl smúit ar a hiorradh gréagach ná aon tréith chliste ar lár, 'S gur iompuigh Márs gan bhréagnadh don chumha i mbun chách ba thréine Le grionn do thrácht 'ot fhéachaint, a ghéag chailce bhreágh
Do shádhais do lannsa trínn-na, is ar lár it chomhair-se snoidheadh me, Is beidh do ghrádh ag siubhal im thimcheall im líonta go bhfaghad bás
Is breágh é a com 's is díreach, is ealadhanta gach alt di i gceart Is breágh a leabhar-chrobh mín, a cíocha 's a mama geal Is breágh do ghabhann sí laoithe, 's a scáil mar ómra ag scíordadh 'S a brághaid go dtuiteann síos léi go fíor-dhaithte deas
Is breágh é a cuan-mhala éadain, is aolmhar a gnaoi 's a snódh, Is breágh a luan-rosc maordha do ghéar-ghoin mo chroidhe fí bhrón, Is breágh a gruadha mar chaortha 's a láthair anuas 'n-a dhéidh sin, Is breágh a cos ag luascadh léithi, is a béal tá mar an rós
Is breágh gach buadh gach sméide - do ghárda dfhuaghais im thaobh-sa, Mo ghrádh go buan lem ré thú, is táim réidh leat, a stór
Do shiubhalfaimís gach áird leat, a ghrádh ghil go crích mo shaoghail Ó ghleannta grinne Chláir Luirc 'on Spáinn, 'on Fhraingc nó 'on Ghréig, A shiúr na ndlaoi-fholt bhfáinneach a stiúruigh saighead im lár-sa A phlúr nach íseal cáile de rás-stoc na gcléar
Is dubhach do shnoidhis mo shláinte is gach únsa dhínn do bhásais, Is buan is tu do chráidh me, is mo chéad slán leat, a stór
Ag taisteal sa ród dom ag fearadh mo dheora, Go cathathach tóirseach tréithlag, Idir finne-bhrog Óluim fhlaithiúil fhórsaidh Agus abhainn na mór-leac scéimhghlan; Ag machnamh go brónach ar chine Scoit Fódhla Faoi tharcaisne ag cóip an Bhéarla, Sea a dhearcas an óigbhean mhaisiúil mhodhúil, Mheasartha bheoltais mhéar-lag
Bhí a carnfholt ómbrach camarsach órga, 'na dhlaoithibh gan ghó go féar léi; Agus luisne den rós le lile gan cheo Ag siosmadh sa ghleo 'na héadan
A mala gan smól go ruibionta cóir, Mar chuirtear i gcló le caol-pheann; Ba mhaiseach a beol, níor thaise dá sróin, Ba ghile ná 'n reo a déid ghlan'
A ramhar-roisc óirirc lasúil lómhar, Ba shamhail um neoin le Phoebus; Bhí Cupid gach ló 'na sheasamh 'na cló, Ag treascairt na sló le gaethe, A leabhar-chrobh fós a bheartaigh ar shróill Taisteal an leoin mhic Aesan, Catha na dtreon mar dhearbhas Hómer, Ag lasadh 's ag dó na Traoi thoir
A mama deas cóir ar sheanga-chorp sóch, 'S a troithe 'na gcomhair gan éalaing; A balla, mo bhrón
a maise 's a snó, Le taitneamh dá gcló do chréacht mé
Ar amharc na hóigh' do theilg gan treoir mé, 'S aibidh go feor do shléachtas; 'S cé gur bhalbh mo ghlór i gcreathaibh dobróin, d'fhiosras-sa sceol den réaltan
"An tusa an ógbhean a tharraing san tóir Barca 's treoin na nGréagach; Nó an bhruinneall gan ghó bhí sealad na bó, Á faire gach ló le céad rosc
Aithris dom fós an tú fuair an tseoid, Thug caismirt 's gleo idir béithe; Nó 'n ghaithleann 'na dheoigh d'fhág Marcus 's a shló Gan tapa, gan treoir ag Séasar
"An tú thaisteal fá sheol ó Albain óir Ba dhaingean san tóir á caomhnadh; Nó'n ainnir thais mhódh ag Alastrann mór, Bhí sealad i gcoróin 's i réimeas
An tú an eala ar dtús d'fhág muileann ar seol I bhfearannaibh Fódhla féir-ghlais, Nó an fhinne-bhean óg ba shoineanta snó Fuair rachmas go leor do Dhéisibh " d'fhreagair an mhóúil mo cheiste gan cheo I bhfriotalaibh cóir na Gaeilge; "Ní ceachtar mé fós d'ar chanais go fóill San leirg ad dheoigh de bhéithe
Is mé an mhascalach bhróin ba bhuime do threoin, 'S do gach seabhac de phór Mhilésius, Tá maslaithe ón gcóip am' chreimeadh 's am dheol, Ó chailleas mo nuachar déanach"
"A chumainn 's a stór fuirigh go fóill, 'S aithris dom sceol go réimeach; 'S gur binne liom fós gach friotal ód bheol Ná spreagaireacht ceoil ar chaomh-chruit: An bhfeiceamna an ló a mbeidh leaghadh 'gus lobhadh, Nó treascairt ar chóip an Bhéarla
Nó ar chinneadh de Sheoirse coirpeach crón-dubh Scartha go deo led chaomh-chneas"
"Tá curadh mar Eoghan i bPáras na gceol, Go cathúil cróga céim-neart; Thug treascairt ar shlóite an Impire mhóir, 'S an Russian 'na gcomhair á léirscrios: Tá an dragan 's an leon's a mbarca i gcóir, Thar tonnaibh na bóchna ag téarnamh, 'S ar bheannaibh gach ceo-chnoic leagfaidh siad Yeomen Sin seilbh na Fódla ag Gaelaibh
Ceangal: "Gach glé-bhile Gaelach i bhfearannaibh Airt, De phréamh-shliocht Ghadelus is doilg fé ghlas; Do réamh-fhaicsin naoimh é, gur fogas dhaoibh breas, 'S méith-phoic go traochta ó bhéim Bhonaparte
Tá 'n laoch mear thar tréan-mhuir le foireann ag teacht, Ár saoradh ó ghéibheann 's ó mhoghsaine glas
Sin faesamh ar Ghaelaibh 's Gallaibh go lag" Go haerga óm thaobhsa gur thaisteal an bhean
Tá an lóchrann ar mór-mhuir don táin seo is baol 'S a shlóite fíor-chróga ag trácht 'na dhéidh; d'ainneoin Rí Seoirse 's a chairde chlaon Beidh an leogan ag rós-chur i nGráinne Mhaol
Gach cnaoiste a shíolraigh ó Mhartan claon, A dhíbir an íobairt le grá don chraos, Is aoibhinn don aoilbhroig 's a stát faoi réim; 'S guímse dóibh díth-scrios as Gráinne Mhaol
Tá na Francaigh go trompach 's go láidir tréan, A gcabhlaigh ar tonn-mhuir 's a mbáid faoi réim; Beidh longphoirt gan amhras fa Cháisc ag Gaeil, 'S Gall-phoic 'na lom-rith as Gráinne Mhaol
Tá an sár-cheap go fearga thar sáil ag téacht, 'S an Spáinneach go láidir 'na pháirt maraon; Beidh cárta de shár-phuins ar chlár na nGael, 'S a sláinte go dtráifeam i nGrainne Mhaol
Tá na Yeomen go deorach ó gháir an scéil, 'S a slóite go leointe á dtnáitheadh ag Gaeil; 'Na ndeoraí beidh crón-phoic go brách dá n-éis Á seoladh le fóirneart ó Ghráinne Mhaol
A mhaithe na Fódhla a fuair breo agus bascadh buartha, Is fada bhur sló gan treoir gan tapa ar fhuarchnoic; Tiocfaidh an ló 's dom dhóigh is gairid uainn é, A mbeidh an smuilc fós 's a chór dona go luaimneach
Tiocfaidh an lá go gearr cé fada atá ag triall, A mbeidh Gaeil gan chás i stát na Banban thiar, 'S an bhuíon so Shátain táite i nglasa na ndial, I dtinte 'ghnáth go brách á loscadh le pian
Druidigí anuas idir shua 's éigse, 'S ná fáigí mé ar buairt im uatha 's i m'aonar, Go hatuirseach uaigneach buan ag géar-ghol, Ó chailleas mo chomhluadar dob uasal tréithe
Canam go caoin agus suíom le chéile Duain nó laoi ag caoineadh an té seo, A thaisteal ó chríocha gríofa an tsaogail Go flaitheas na naomh i gcoimhdeacht Dé ghil
Dá mb'eol dom ranna a chanadh le héirim Ba mhian liom labhairt ar fheabhas do thréithe, Mar bhí tú beartaitheach barrúil béarlach, Díreach deachtaithe dearfa déirceach
Ba bhinn ba bhlasta gach aiste ód bhéalsa Ag ríomh gach gleaca agus gaisce mear-laochais, Le fíoch a fearadh ag teascadh na Trae Thoir, 'S suim gach feasa i seanchas Éireann
Ba mhinic i d'fharadsa gasra léannta, Lucht grinn a chanadh, lucht eagna 's éigse
Ba bhinn do theanga ag teagasc na gcéadta, 'S níor fiaradh reachta ná aitheanta Dé leat
Tá osna gan scíth thar aon im thaobhsa; d'imigh mo bhrí mo ghnaoi 's mo chéadfa; Ní deireadh dom chaoi go críoch mo shaogail, Óir cailleadh ár saoi ceart gaoiseach gaoth dil
Cois abhainn na linn tá buíon ag géarghol, 'S gach ionad a mbíodh do shuí 's do théarnamh
Tá Ráth Conáin go díomách déarach, 'S tá géim 's gáir cois Máighe na méithbhreac
Ó cuireadh fá líog mo dhíth go faon tú, A sheabhac gan bhaois 's a shaoi na Gaeilge, Gan chealg gan chlaon id chroí gealmhéineach, Ar chaithis do shaol gan teimheal gan éalaing
Bíodh gur fada gan tapa i ndaorbhroid Fíorshliocht frasamhail fearga Gaeil ghlais, Gan trua age Gallaibh á ngearadh 's á gcéasadh, Monuar is measa liom iomairt an éaga
Is dochrach lium 's is dubhach déarach Tá a dhul don úir i gciúnn do ghaolta, Mar is tú do scrúdaigh gan údar Béarla, 'S gach stair dar tionscnadh ó thúis in Éirinn
Do bhí tú ciallmhar rialta i dtéacsaibh, An scríbhinn diaga 's gach cian-stair cléire
An bás do thriall mo chiach ad thraochadh, A tháthaigh pian go dian im thaobhsa
'Sé a dh'fhúig balbh mo theanga gan éifeacht, A chlaochlaigh taitneamh 's dearcadh mo chlaonroisc; Tá mo dheilbh le deifir am shéanadh, 'S do-chím san leirg chugham meirge an éaga
Ocht gcéad ar mhíle ríomh id léannaibh, An seachtú bliain 'na dhiaidh sin d'éagais, Iar ngéim Chríost i gclí dhil dhaonna, 'S go flaithis na naomh ár nguí ad dhéigse
Lá Eoin Baiste mo dheacair mar léitear, Um neoin Dé Sathairn do chealg an t-éag thú, iar bhfáil beannacht agus athrach beatha ón Saorcheap, 'S áras fairsing i bhflaitheas Mhic Dé ghil
An Fheartlaoi: Scéal doilig liom daor dochrach déarach duairc, Thug béim choscarthach éag-thorcharthach ar éigse 's sua, An saor sochrach séimh soineanta saothrach suairc I gcré tochailte, mo léan, loiscneach go faon in uaigh
A bhláith dhil an Átha nár chealgach croí, Is iomaí lá a bhíos láimh leat i dtabhairne 'nár suí, Ag iomrá feacht ar ard-ghail 's ar ghaisce mearlaoch, 'S do bhás, och mo ghéar-ghol, a chealg mo chlí
An Ceangal: A chrua-lic mo bhuaireamh mo mhuar-nimh 's mo bhrostú léin, fád ghualainn 'na luaithre 's 'na chothú daol, An sua suilt don tsuairc-stoc bhí stairiúil séimh, Tadhg uasal nár thuathail Ó Conchubhair caomh
Do bhíossa lá bláfar aoibhinn Ag taisteal trá cois Máighe na mín-sreabh, Ag maranamh tráth ar chás an tsaoigil, 'S an aiste, mo chrá, 'na dtarla Gaoidhealaibh
Ba bhreátha an t-amharc go dearbh mar shílim Ná Nás na bhFlatha 's ná Teamhair na Ríoghra, Ná Mount Ilympium 's ná Elysium, 'S ná áras taitneamhach Eamhain na Craoibhe
Do bhí an t-eo ballchorcra is follas sa linn úd 'S an eascú fhada le taitneamh ag síneadh, Na bric gheala 'na sraithibh sa gcaoin tsruth, 'S an t-iascaire cealgach á dtabhairt chun tíre
Do bhí fiach agus sealg ar shleasaibh na mínchnoc, An fia 's an sionnach ag tabhairt a scríbe, An míol mongrua ba luath ar maoilinn, Ag marcra uasal fuadrach saoithe
Do bhí caoin ghuth coin ar bhordaibh fíodhbha Ag síor-chur nóta i gcomhair na gaoithe, 'S gach ní eile fós ba leor chun aoibhnis Do dhuine dem shórt a bhí breoite cnaoite
Níor chian go dtáinig trálacht soilse, 'S urú neamhghnáth san áit im thimpeall; Maidhm a chuala 's luascadh sí-chnoic, Agus saighead nímhe buaileadh im chluais a bhíog mé
Do chuala gáir in airde i nglinntibh, 'S guth os ard á rá go foilseach: Imigh, fág an áit seo suite, 'S do gheobhair amárach tásc nua sceimhle
Fágaimse an bealach go hatuirseach scíosmhar, Go ránga le deifir an leirg i mbímse; Mar sin dom féin go dteacht don Aoine, 'S do chuala éacht tar éis na hoíche
Scéal do bhuair mé 's d'fhuig suaite m'intinn, Scéal thug gruafhliuch sua 's saoithe, Scéal thug uaill ar fuaid na tíre, Scéal docht dubhair duairc dubh dítheach
Scéal goinideach do bhruinnealla gnaoi-gheal, Scéal tubaisteach do lobhar 's d'fhíor-bhocht, Scéal loiscneach do lucht frofa na Gaoilge, Scéal t'orchra a bhain osna as mo chroíse
An scéal so aithrisfead feasta go fíor daoibh, Gé gur thál frasa óm dhearcaibh é insin: Bás mo mharcaigh mhear-mheanmnaigh mhíonla, Iarna theascadh dá chapall gan bhrí ar bith
'S dearbh thar aon san réim sin ríomhaimse, Gur fhágais créachta ró-ghéar im chlíse
Gé nárbh fhollas don phobal mo ghaol leat, Do bhí mo chumann ar gcumas ó chroí leat
Ba bhlasta ód bheólsa cóir-stair Gaoilge, 'S ar canadh le Hómer ar dhó na Traoi Thoir; Virgil 's Óvid cé mór a scríobh siad B'aithnid duit fós 's go leor ná ríomhaimse
An Fheartlaoi: Níor bhaosmhar a thréithe ná a labhartha grinn, Bhí léannta geal-mhéinneach gan magadh gan poimp, Gan éalaing 'na bhéasa gan gangaid 'na chroí, Lán d'fhéile do dhaonnacht 's do mhaise 'na ghnaoi
Go buan guím Íosa fuair peannaid go dian, 'S banríon an aoibhnis le'r hoileadh tú, a Dhia, Na naoimh, na mairtírigh 's na haingil mar iad, Dod chaomhnadh ar an bhfíor-nimh úd charcair na bpian
An Ceangal: Is fád thaobhsa a chaomh-lic i gcoimeád crua, Tá an saorbhile séimh-oilte folláin suairc; Go faon-lag, mo léir ghoin, sin Tomás sua De chaomh-fhine Ghaelach Uí Chatháin uais
Go moch im reathaibh ar maidin Dé hAoine, Go docht ag taisteal le sleasaibh gach tíre, Le brón ag machnamh ar iomad gach díthe is breo a thug Galla ar chalmshliocht Mhílidh
Im réim do ránga don stáir chun scíthe Le taobh Chnoc Áine dob áláinn fíor ghlas; Cois abhann do stadas go hatuirseach caointeach, 'S mo dhéara ag fearadh go talamh 'na linntibh
Do bhí sruth tréan de dhéaraibh fíorghoirt Óna réalt-roisc go féar léi ag síneadh; Bhí a craobhfholt ar gach taobh léi scaoilte, 'S ba chathach a héadan réaltach ríoga
Ba leabhar a haolchorp aolmhar síodmhar, Ar lasadh le péarlaibh 's séadaibh saíbhre; Ba shamhail do Phoebus le méad a soilse, Fá scamallaibh néal d'fhág caoch mo chlaoinroisc
Óir ba shamhail do Hélen a gné 's a caoindreach, Nó leis an dé-bhean Vénus mhíntais; Do rug sí an chraobh ó Dhéirdre 's Aoife, Gur bhuaigh scéimhchruth ó ghéar-chnaoite
Mo mhilleadh mo thrua 's mo bhuairt é sínte, Gan mire san uaigh le lua is díth liom; Cuisle na sua chun duan 's laoithe, d'fhuig mise am uath go buan á chaoineadh
Ba chróga a sheasamh ar mhachaire coimheascair Ag seoladh namhaid chun reatha lá maidhme; Bhí modhúil measartha maisiúil míonla, Gan speois i dtaiscithe mearaithe an tsaoil seo
Do bhí sé uais gan uaill gan díomas I gcaoin-chomhluadar sua 's saoithe; Ba mhór a thabharthas ar fheabhas ón Naomhspiorad, Fear diaga i bpearsain gan chleasa gan chlaoine
Dá mbeadh sé fealltach falsa fíochmhar, Aithiseach clamparach cantlach coímhtheach, Gan céill gan gliocas gan mire gan míne, An t-éag dá sciobadh chomh hobann níor bhaol do
Mo laoch in úir mo chumha mo scíos goirt, Mo ghlé-fhear lonrach laochdha; Ba chróga seasamh go calma fíorcheart An uair tharla i nglasaibh ag Gallaibh 's i gcuibhreach
Is trua liom pobal na Droman gan príomhcheap, Ina chuaille cosanta i gcothrom an choimheascair; Is trua do bhráithre gach tráth ad chaoineadh, Ag déanamh a n-ochláin ó tharlaís sínte
Go mearaithe lingeas ó ionad mo scíthe, An t-am a chuala uaill-ghuí na ríona; Do dhruideas 'na dáil cér dhána an gníomh dom, 'S mo hata im láimh le páirt don aoileann
Atá clann Ghiobúin is feas dubhach choíche, 'S tá Ó Cearbhaill ar mearú tríd sin; Tá Ó hIúmhair fá chumhal go scíosmhar, Ó cuireadh in úir go dlúth an saorfhear
Is atuirseach Donn gan mheabhair dáiríribh, 'S flaith Chnoc Samhna go fann lag fíochmhar; Tá gasra garg Dhrom Asail go scíosmhar, 'S is mearaithe is feas tá Cnap 's a bhuíon ban
Do shárghoil Áine 'na dheáidh 's Aoibheal; Is taomach d'fhág an stáidbhean Clíona; Níl finne-bhrog leasa ná sí-chnoc Ón bhFéil don Charraig nár chealg an saoi suilt
Tá an Úir Ghearra mo dheacair gan aoibhneas, 'S an Dromain dealbh gan cabhair chun síthe; Tá an tÁth Leacach fá cháid 's teimheal dubh, A dtuargna catha is feasach fá líogaibh
Tá Dún Cobhthaigh go canntlach claoite, Is tá Dumhaghlam, an seandún aoibhinn; Tá Dún Dealgáin ar anáird sílim, 'S i nDún gCrot tá tocht ar dhaoine
Tá ár 's orchra i gCeann Chorra an Chíosa, 'S i gCruachain Chonnacht tá foireann ag síor-ghol; Is déarfhliuch feara in Eamhain na Craoibhe, 'S tá scéal i gCaiseal 's i dTeamhair na Rí air
Is tuirseach d'fhág gach ársa Gaelach, Bhí fiúntach fáilteach sárghlic saorga, Fá mhoghsaine Gall na gcama gcleas claona, Ó torchradh fann a nGoll 's a Míleadh
Ba é a gcabhair a dtaca 's a ndíon é, A sciath catha a gclogad 's a gcraoiseach, A gceann cuir 's a dtiarna coimheascair, 'S is long gan seol 'na dheoidh na Muimhnigh
Do fuaireadar amas le cealg chun díoltais, 'S uain na faille ar ghasra an choimheascair, Iar dteacht dóibh armtha gan fhios go fíochmhar; 'S le feall gur cailleadh seabhac dá mhuintir
Do thugadar ruaig go cruaidh dá dhíth-ghoin, Ar mbeith gan slua dó ar uatha buíne; Ní ráinig leo an laoch sa ngleo a thraochadh, Go dtáinig an t-éag dár ghéill na mílte
Na préamhaibh órga gan tlás ór shíolraigh A réim mo chás go hard ní mhaoífead: Mac Giobúin cáidh fuair cás i gClár Loirc, 'S Ó Riordáin thug ár a naímhde
Níl suim éifeacht im bhréithre baoithe, 'S táim tinn traochta ó ghéar-ghol caointe; Fuigfead féin tú, a réaltain mhíonla, 'S slán 's céad maraon lem ghuí leat
A shoilbh-fhir don bhorbfhuil dob áille préamh, Ag cosnamh cirt i bhfearann Loirc fuair sádhas 's réim; Fá ghoirm-lic sa Dromain seo ó tharlais faon, M'osna-ghoin is doilig liom 's is cás mo scéal
Níl greann 'na dheoidh i bhFódhla féir ghlais Airt, Níl rann go cóir á chló, cur síos ná reacht; Tá scanradh 's scóladh ar phór-shliocht Mhílidh is feas, Os faon ar feo a dtreon, a saoi 's a searc
Dob oirirc an saoi seo fád thaoibh a gharbh leac mhór, Ceap cosnaimh na nGaoidheal á ndíon ar Ghallaibh gach ló; Dá thascar fá líog Dia hAoine is doilig liom ón, 'S go flaithis na naomh mo ghuí bíodh leat go deo
I Ríocht Dé ghil tá an sárfhear ón bpobal sa thriall, I bhfíor-chaomhnacht na naomh 's i gcaidreamh cliar; Is síor-dhéarach d'fhág Gaela gan cabhair 'na dhiaidh, 'S mo ghuí féin leat, a Shéamais, go cathair a' Triair
Glóire dhuit Athair a dhealbhaigh réalta, A chruthaigh talamh 's an fhairrge chraosach, Grian 's gealach chun solas a dhéanamh, Naoimh 's aingil 's na flaithis le chéile
Go dtige do Ríocht go fíor a Dhé dhil, Go ndéantar do thoil ar an dtalamh 's t'ainm go naomhthar; Ár n-arán laethúil inniu tabhair féin dúinn, 'S maith dhúinn ár gcionta in am ár n-éaga
Mar mhaitheamna tráth do chách le chéile Do ní in ár n-aghaidhne cionta daora; Ná lig sinn a chlaoi i gcaithí claona, Ach ó gach olc 's toisc tabhair saor sinn
Mar a thugais Naoi 's a bhuíon ón nDílinn, Mar a thugais Ísaac ón íobairt saor leat, Mar a rugais Maois leat tríd an dtréanmhuir, 'S mar a thugais Lot ó Shodom na gclaonbheart
Mar fhuasclais Jób ó mhór-chuid péine, Mar a thugais an triúr ón bhfuirnéis bhaolach, Mar a thugais Dónall ós na leoin gan sméide, 'S mar a rugais na hApstail ó ghlasaibh 's ó ghéibheann
Go mbeannaítear dhuit a Mhuire tá lán gan bhréaga Do na grásta do thál an Naomhspiorad, Tá ár dTiarna maille leat gan traochadh, A Bhanríon mhilis na cruinne le chéile
Is beannaithe tú, a ghrá, idir mnáibh an tsaogail, Is beannaigthe toradh do bhruinne ró-naofa; Sin Íosa Críost go fíor dár saoradh, d'fhulaing a chroí 'na chlí a raobadh
A Naomh Mhuire is gile ná réalta, A Mhaighdean ghrách 's a Mháthair Dé ghil, Bíodh do ghuí chun Críost dár saoradh, Anois le fonn 's in am ár n-éaga
A Íosa Críost a d'íoc go daor dúinn Ar chrann na croise d'fhulaing do chéasadh, Trí goin do chlí 's trí shuim do chréachta Dhein dúinn díon ar fhíoch na péiste
A Rí na bhflathas do cheannaigh go daor sinn, A Dhia tú mholadh, mo dhochar, ní fhéadaim, Óir táim im pheacach gach uile thréimhse, Báite im chionta i gceann a chéile
Táim ag casadh fá bhrataibh do scéithe, 'S glac isteach mé, a Cheap-rúin naofa, 'S geallaim go humhal led chúnamh a Dhé dhil, Ná tuitfead le fonn ins na cionta céanna
Admhaím tráth i láthair Dé dhil, 'S Muire Ógh an tÓr-chiste naofa, Na naomh, na n-aingeal 's na n-apstal le chéile, Go ndearna do reacht agus t'aitheanta a raobadh
Ba mhór mo leisce 's do b'annamh mo thréanas; Do bhínn ar meisce agus ar uireasa céille; Ba mhór mo shainnt chun saibhris saolta, 'S ag briseadh na saoire bhínn gan traochadh
Uch, mo mhairg, mo ruaig, mo chréacht-ghoin, A gcur síos go fíor ní fhéadaim, Óir ní lia gaineamh na mara le chéile Ná a bhfuil do pheaca ar m'anam dá thraochadh
Athair na ngrásta a thál do dhaonnacht, Trí thinnis páise tÁrd-Mhic naofa, Maith dhom mo pheacaí 's óm namhaid tabhair saor mé, 'S ná lig dom triall go fuineadh na péine
A Dhia uile chómhachtaigh led thrócaire faosaigh Ar na mairbh gan gó tá fós i ngéibheann; Oscail na flaithis dóibh Athair le daonnacht, 'S dúinne uile ar ár dtriall le héag-ghoin
Glóire d'Athair na beatha 's na saorbhreath, Ár bpiolóid seasaimh ár gcabhair 's ár gcaomhnadh, Dár Slánaitheoir Críost 's don Naomhspiorad, Mar bhí mar tá's bheas gan traochadh
1 An tAthair Pól ua Briain cct
an 12 lá de'n deachmhadh mhídh, 1804 A chara gráidhac na Ngaodhal, marthain uain et séimh-shaoghal achtím chugad a ndáil gach sonn go Corcaigh cuanmhur, múr-thonn
Mílse liom ioná beach air bhládh startha Gaoidheilge gach nón-trádh; is binne fós iona cuach air craoibh luadh ar seanaidh na mór-ghníomh
Scoilta, Éigse, Eagna árd, cómhrádh caoimh-ghuth na Mbinn-Bhárd, ní deónach a mórdhacht do mheas 's ár tteanga oirdheirc da neagmheas
Uch
nach truadh súd Banba caoigh, a gnáth-labhartha dá buan-dhígh; Fódla, Éilge, Éirinn áigh, go tocht éadmhar a ccómhbháidh
Cumairc orinne a bhfír-chlann do naisgaid ge cian anbhfann teinte a núrlabhairthe do leas 's an drithle déighionnach air lag-theas
Is truadh dá léigfeidh air lár fómhbhar líonmhur na ttrom-bhár do chnuasaidh gach snuadh-fhile rómhain gan chomhal coimseach d'ar ttoil-dheóin
Re mílseacht fuaime, réim ar snas re binne céime agas séimh-bhlas do bheir an Ghaodheilge buadh go beacht air theangaibh Eóirp uile 'néinfheacht
Anois ga iongnadh libhse an fádh tré ar mhóidis léithse mo mhór-ghrádh, fádh fós do dháimh leithe sinn "guth ar sinnseir da aon-bhroinn"
Gluaisim beanacht do gach sliocht d'Éigse Mumhan na léighionn-bhliocht; bean-acht buadhghach céad thar thrídh chum Gaodhail ghaodhal-mhianach Chorcaigh
A ghein ghrádhach m'iontíre Ní re neamhshuim an do bhriathra fáilteach do bhidhis go trádhsa mo thocht, gan grádh fhreagradh do dheónadh chugad; acht dochar imshníomhach inntinne fa dhubrón eaga mo dhearbhrathar; ionnas gor b'iad so na céad linnte do scríobhas uadh an am sin gus an tansa
Is ró mhianmhur liom searc et suarcas carad do ghnáth-fhaicse san cclódh Ghaodhalach
Uime sin gluaistar uaibh go minic briartha bríghmhura binnbhlasda (d'an tsamhuil dhéanach) d'ar ndáil; agus is mór-fháilteach an t-árus do gheabhaid a Maghnuada, an feadh do bheis mise ann, aig comhruinn teanga díonthuilteach, síth-ghothach, árd-chéimamhuil na sean-ngaodhal; aig a bhfuilid anois anso breis et 80 Óg-Eaglais dá díon-fhoghluim
Is mise féin do bhrosdaigh Vall
y chum an Fhocalóir air ar labharrais d'fhágbháil a lámhaibh an Chlódh-Cheárdáin, ionas go bhfoilseochaidh go luath nuadh-dheilbh de; acht ní ar bféidir fós a churr a Ngrinneal tre luighiod a lucht cosanta, méid a chostaise, et gainne na Ndearbhscríobhnóir
- Tamsa mar an ccéadna aig olamhdha Broinn-Fhréimh
gramair na teangasa, et do dheóin DÉ, chífeidhir é nios teirce iná siltear bládh lonnrach na adhbhliaghaine
- Scríobh chugam uadh am go am; agus gheabhair comhluadar croidh-pháirteach an einfheacht re cion-bheannacht uadh do shearc-shearbhfhóghantaidh etc
Pól O Brian
Gach nídh is áil leat, a shár-mhic, a luadh fuidh chóim cuir gléasta re éadach na Ndraoidhthe cróim; deas eólach air Ogham thu spéisamhuil grinn budh bheól-mhilis liom Fódla air mhéin Ó Floinn
2 Ag so am dhiagh mur leanas canamhuin Dhonnchadh ui Fhloinn, chum an Athar Póil ui Bhriain, go Coláisde Mhaghnuada A aodhaire chliste an tréada, mo chaomhna grádhach deighmhéineach, a threóir na macaomh a ccéim na sean sad lorg féin bhus áilgean, Ní heagal dóibh, do'n óg-chléir, an t-Oide ionnraic a ngaois ghléir ó bhundhús oirdhearc go críoch gach goin, an Diadhaire séimh do leanmhuin
As loinneach linn an uimhir sin Gaodhal a déanamh díolaim air bhláth an léighinn a cnuasach a ndiosgáin a lubhghort Eóghain 's a claoidh an ainbhfiosa dá ttoildheóin
Uime sin is dual air ball a mbeith na TTaoisig air Naoimh-Cheall nó iona nAodhairídhe iodhainn sonn sa bhfonnsa a freasdal Éirionn
A Dhiadhaire ró-ionmhuin mo tháin-dúthchais Ó dheónais mo scríbhinn do chur a suim roimhesi, budh déarsgnaithe mo shoilbhireacht iar nglacadh tfreagra acht gur dhoilfe mo ghnaoi air bhfághail tásg torchradh do dhearbh-bhráthar ionmhuin ríomhtha ann, do chur do réir nádúra, ceó dorcha air t'ínntinn et is fíor air do shonsa go ttáinidh diamhairnéul ós mo chionn féin air léaghadh an bhróinsgéil sin damh
Guidhim sáimhrígh suthain dá anam
Is úrgháirdeachus liom mé air m'áiriomh a measg do cháirde et do thréada; et ó aobhdhais sin ad líntibh sulbhaire a meádhon t-eolchaire, is airghean dearbhtha damh é go bhfuaras fabhar et fasgadh ad ghean, gé neamh-dhiongmhála mé, et is dearbhtha nách bhfuil congra budh soilbhire rinn d'fhághail ó Laighnibh ná cloisdin uait go minic, ag altroma et ag frithchéadfaidh an teasghrádh cumain sin do dheonais do chroidhe ceangal le mo chómhdearóil-si do chlannaibh fíor Gaodhal
Aitchim tú a chreidiomhuin uaim nách air ceal d'imthigh an seagh so, acht go bhfuil a ttaisge go frithsearcach a ccisde mo chléibh
Sirim ort tabhair mo bheannocht do'n tseasgad ógchléire sin agad dá bhfollamhnúghadh a ngaois na n-ollamhan, et a ttreartha na sláinte síorruidhe, et guidhim dóibh sin áthas gan aithis 'sna ceimibh oirdheirce sin
Uisiaraim maitheamhnus ort a ttaobh gach nídh inbhéime do bhí ioná a tá am sgríbhinn chugad, óir admhuim go leirte dhuit nach da'm aonta atáid acht d'easbadh eólais
Guidhim tu tabhair fios dam cianos nó an féidir dam do ghramadach féin d'fhághail air ar labhrais ann do litir chugam, óir is ró mhian liom é d'fhaicsin
Do scríbh cló-bhualtóir Valancy chugam a mbliaghna dá rádh gur chómhsamhuil go bhfágfaidh an caithmíle sin a dhuadh obair léighionnta
an Focalóir, ag an ccoláisde, acht ní feas damh an i Coláisde Mhaghnuada nó na Tríonóide
Ná fúig me air seachrán san nídh si
Atá seann leabhar meambruim anois am sheilbh do sgríobhadh le Giolla Phádraig Ó Hiceadha san mbliaghain 1179 thráchtas air liaghus sláinte an choirp
Is ró bhríomhar an toideas atá ann, et uime sin, is mian liom, le cungnamh Dé é d'athnuadha
Do thógras leabhar beag eile do sgríobhadh chum sláinte an anama et gairm do An tslíghe go Neamh; as láimhleabhar úrnuighthe é so, et is tiomarga ó leabhraibh diadha é, nóch is mian liom do cheangal ar aon-toirt; et atá mo dhóthchus beódha, mádh tá a ndán damh tu theacht gus an CCathairse go bráthach go ndéanfair a ndeaghmaisiúghadh, mádh díol iad, re'd tainim
An bhfuilid aon chuid do na sean leabhraibh agaibh a Maghnuada
Créad iad na néulta diamhraso ós árd, et ós cionn tíre bhrutais a préamhughadh gach eang dá ttig
An é gurab iad so cómharthadha apthach nó amhgair na nUaibhreach, do budh ró oscach ós cionn chách, et do rug bár basail air thíorthaibh na Cruinne
Nó an é go ttáinig an treabhaire go ceann an iomaire, nó an eiriceacht go críoch a téarma
Is feas, Nach bhfaghaid aoin eirr do dhéanfadh díon dóibh, Ní'l eachtra adhmhar air muir 'ná air tír leó
Ní feas cá háit de'n mhuir bhraonaidh ina bhfuil mac Eibhlín ná a choltach
San mhionca do sgríobhfair chugam chóimh minic et sin do dhéanfair ionnshorcúghadh céadfaidhe et intinne, Do sheirbhísig grádhach Donnchadh Ó Floinn A CCorca an 30 lá d'Iúil 1805 Chum an Athar Póil ui Bhriain A CGoláisde Mhaodhnuada, A CCoige - Laighionn Pádraig de Brún
{N ZCP29 114-154} {L 120} {B 1805-09ls 19T} {G L} {U 0401} {C Prós} {M 8} Imthiacht Deirdre la Naoise agus Oidhe Chloinne Uisneach 1
Feacht naon ro luidhe Concubhar mhac Fachtna rí Uladh agus maithe na Craobhruaidhe chum fleadha go tigh Fheidhlim mhic Doill ard sgéaluidh an rígh agus ba subhach soimheanmnach an rí agus a mhuinntir ag caitheamh na fleidhe sin a ttigh an ard sccéaluidhe le ceólta caoimh na noirfideach agus le binneas glór na mbard 's na nollamh, re haoibhnios urlabhra agus seanachais na suadh agus lucht léighte caoineach leac agus leabhar; re tuar na ndruadh agus lucht áirimhthe ré agos rean
Agos an tráth bu suthach sáimh comhdháil go coitchionn tárla go rucc bean Fheidhlimi inghion áluinn iolchrothach le linn na fleidhe
Éirghios go hathlamh Caithfaidh caoimh ceann draoi na hEireand a tharla láthair san ccomhdháil an tráth sin agas beart a shein-leabhar seitheach sidhe inn a lámh chlí lais agus imthighios amach fa húr a leasa agus gabhus ag breathnughadh go grinn agus ag rinfheithimh ar néultaibh an aeóir ar alt na réalt agus ar aois na ré chum fáisdine d'fhagháil agus fios na cineamhna bhí a ccuine an linibh do gineadh ann
Fillios Caithfaidh go luath ar chách a láthair an rígh agus do aithris dóibh tuar agus tarrangaire go ttiucfadh 'niomad dochar agus díthe do chóicce Uladh da thoisg na hionghiona do gineadh ann
2
Ag fagháil na fáistine do mhaithibh Uladh do cinneadar comhairle a noidhe do mhilleadh agus dobradar laochra na Craobhruaidhe a marbadh gan fhuireach
"Ní hamhlaidh déanthar" ar an rígh, "ní honmholta cathughadh a naghaidh na cinneamhna agus is maircc don tí do mhilleadh naoidhe neamhurcóideach óir is geanamhail gnaoi agus gáire an leinibh
Monuar
bu truagh a múchadh
Tugaidh fa ndeara a uaisle Uladh agus éistidh liomsa a churadha cródha na Craobhruaidhe agus tuigidh go ngéilliomsa fós do thuar na ttarrangaire agus d'fháistine bhfáidhe acht cheana ní ghéilliom 's ní mholaim gníomh táir nó feillgníomh do dhéanamh a ndóchus choisg feirge chumachta ndúl
Más cinneamuin í nach féidir seachnadh tugaidh gach éinneach oidhe do fhéisin acht ná dortaidh crú a naoidhe nimhchiontach óir ní dual ágh 'na dhiaidh
Fuagram dhíbh, iomara, a mhaitha na hEamhna go ngabham an inghion faoi chumaire bo dhéin feasta agus má beó buan mé agus í is éidir go mbiadh 'na haon mhnaoi agus na caoimh-céile agam
Uime sin dearbhaighiom d'fhearuibh Éireand fá ratha éasg agus gréin éinneach do lámhadh a milleadh anois nó 'rís nach buan beó é má mhairiomsa dá éis " D'éistiodar maithe Uladh agus cách go coitcheann go toí tostach gur éirigh Conall Cearnach, Feargus mhac Roigh agus laochra na Craobhruaidhe a naoineacht agus aseadh do beart: "a airdrí Uladh is ceart do breith agus is dleacht a choimhéad agus gurab í do thoilse do dhéantar " 3
Dála na hinghiona thug Conchubhar fona chumairce féisin í agus do chuir a lios fa leith í dá hoileamhain age buime darbh ainm Leabharcam a ndaingion na Craobhruaidhe agus beirsiomh Conchobhar agus Cathfaidh draoi Deirdre d'ainm dhí
As a haithle do Dheirdre dá hoileamhain go húr faoi Leabharcam re ré a haosa agus fo bhantracht gá hard leasugha inn gach healadh bo hoireamhna d'inghion ard flaithe gur éirigh 'na buinne bláthmhur agus gur chinn ós gach céim a háilne
Ach cheana ro hoileadh í re hiomarc so bídh agus dighe ionnus go ma móide a méad sa hapadh agus go ma luaithe ionnuachar dhi
Is amhlaidh boí árus Dheirdre a ndaingion na Craoibhe, do réir recht an rígh: gach solus dúnta a néadan a dúnaidh agus na fuinneóga cúil a bheith forsgaoilte, luibhghuirt áluinn lán-toirthach in niar thaobh a leassa inn a mbia Deirdre seal a sibhal faoi shúil a hoide a ttús agus a ndeireadh an lae faoi sgáth na ngraobh 's na ngéag úra agus re húr sreabha siubhalach lúbach baoí snámh go sáimh trí lár an úirlis
Múir ard aibhéil aimhréidh nach uras tarsnadh ag timchiolradh an mór-adhbha soin agus ceathrar farchon fogharg ó Chonchobhar ag buanchoimhéad ann agus bo baoghalach saoghal don té dá lámhadh ionsoigheadh óir nír bho dleacht do neach firionn dol dá ghar nó a gcóir Deirdre nó fós féachain uirre acht a hoide darb ainm Cailcín agus an rígh Conchobhar boidhéin
Ba rathmhur réim Chonchobhair agus ba calma clú curadh na Craoibhruaidhe ag cosnamh cóigeadh Uladh a naghaidh allmhurac agus gach cóige eile a nÉirinn re na linn agus ní raibh triar a tteaghlach na hEamhna nó a mBanba fa seach ba cródha ina mic Uisneach nó laochraidh dob airde céim ná iad
Naoise, Ainle agus Ardán
4
Iomthúsa Dheirdre an tráth ba ceithre mbliaghan décc d'aois dí do fríth ionnuachar í agus do thriall Conchobhar go dtuccadh cum aird-chearcaille fodhéin í
Luighios mun am sin dubhrón tromthuile tuirse ar an óigríoghuin gan chodhladh sáimh, gan satha thomaltus cen macnaois mar ba gnátha léi
Go ttarla lá naon re linn laogh luighe san nGeimhre go ndeacha Cailcín oide Dheirdre a mharbhadh laoigh chum prainn d'ollmugha disi agus iar ndorta fola an laoigh amuigh ar a tsneachta cromus fiach dubh dá hól agus mar thucc Deirdre sin da naire agus í ag feitheamh thré fuineóig an daing nich ro léig osna throm go nguala Cailcín í
"Créd fáth do thuirse inghion " ol sé
"Monuar nach raibh súd agum mar cím" ol sí
"Biaidh sin agad más féidir" ol sé ag tarraing a láimhe go hathalómh gur caith urchor gan iomroll dá sgine ar amhus an fich gur thrasgar a leathchois dhe agus tógus a néan iaromh agus ro theilg fon aice Dheirdre é
Clisios an inghion a ccéadóir agus ro thuit a nanfainne go ránoicc Leabharcham fa cobhair dhi
"Créd fa filir mar chím a inghion ionmhuin " ol sí "óir is truagh do gné óthá ndé a leith"
"Mian tárla dhom" ol Dheirdre
"Créd an mian sin " ar Leabharcham
"Trí datha it chonarcas" ol Deirdre
"duibhe an fich, dircce na fola agus gile an tsneachta"
"Is urus sin d'fhagáil duit anois" ol Leabharcham agus d'éirche mach cen fuireach agus ro cruinnig lán leastar don tsneachta agus leath lán chuaiche d'fuil a laoigh agus beanas trí chleite as sgiathán an fich agus ro leag ar clár as comhair na hinghiona iad
Ro thionsgain Deirdre samhoil mar dá mbiadh ag ithe an tsneachta agus ag blaiseadh na fola go falsa le bar chleite an fich agus a buime ag breathnadh go géur uirre gur iar Deirdre ar Leabharcha a fágbháil léi féin seal
Iomthioghas Leabharcum agus fillios arís agus is amhlaidh a fuair sí Deirdre ag cumadh meall sneachta a ndeilbh chinn fir agus gá bhreacadh le bar chleite an nfich as crú a laoigh agus cur mion-chlúmh dubha mar folt fair agus nír airigh sí a buime ag breathnughadh uirre nó gur chríochnuigh é
5
"Cia dó is samhlait sin " ol Leabhacam
Clisios Deirdre agus dubhairt "is obair so-milte í"
"Is ro-iongnadh lioomsa an obair sin a inghion" ol Leabharcham "óir níor bu ghnáth leatsa deilbh fir do tharraing nocha ro bhoí dleacht dob handáil na hEamhna mhúnadh dhuit acht comhsamhlacht Chonchobhar náma
"It conairc mé gnúis am aisling" ar Deirdre "ba gile gnaoi iná gnúis an rígh nó Chailcín agus is ann a bhfeacus na trí datha do cráigh me
gile an tsneachta ar a chneis, duibhe an fhiche ar a fhuilt agus deirge na fola ar a ghruaidh agus monuar ní buan mo bheatha muna bhfagham mhian"
"Faraor do mhian a inion" ar Leabharcham
"mo mhian a bhuime caoimh" ar Deirdre
"Monuar is truagh do mhian agus is doilghe d'fhagáil" ol Leabharcham óir daingion dúnta bruighion na Craoibhe is ard aimhréidh badhmhún timchioll agus géur-choimhéd na mborb ffarchon inte"
"Ní baoghal dúinn na coin" ol Deirdre
"Cáit inn ar dhearcais an ghnúis sin " ol Leabharcham
"In aisling ané" ol Deirdre agus í ag caoi iar bhfolach a gnúis a nucht a buime agus ag sileadh déar gu flias
"Éirigh díom a dhalta dhil" ol Leabharcam "agus cosg do dheóra feasta go nithir biadh agus go nibhthir deoch agus déis Cailcín a phrainn a chealamh beimaoid araon a teacht ar an aisling"
Tógbhas a buime cionn Dheirdre suas "gabh uchtac a inghion" ol sí "agus bí foigheideach ór is dóigh liom go bhfuigheir do mhian go seadh óir do réir aosa agus beatha daonda ní fada buan saoghal Chonchobhair ad aice " 6
Iar nimthiacht do Leabharcham uaithe d'airigh sí brat uaithne crochadh a mbéal fuineóige dúnta ar chionn luircc umha agus bar gaighe dá sáitheadh tré mhúir na bruighine
Cuireas Leabharcham a lámh chuige go ránaic léi go réidh 's gur tuitsiomh clocha agus caonach nuas ina haithle co madh léir solus lae, faithche féurmhar agus rian na ngaisgeach ós comhair éadan na bruighne agus na laochra ar a lúth-chleasa muigh
"Tuigiom a dhalta" ol Leabharcam "gurab ansan ro chonairc tú an aisling uccadh" acht nír fhreagar Deirdre dhí
d'fhág a buime biadh agus beóir ar clár a láthoir Dheirdre agus d'imthigh uaiche cen labhairt léi óir nir thaitean le Leabharcam tolladh na fuineóige deagla Chonchubhair nó Chailcín fios d'fhagháil fair
Iomthúsa Dheirdre nír chealaigh prainn acht ro choisg a híota as corn béorach agus tógus feóil a laoigh léi iar na fholach fo bhinn a braite agus ro luidh chum a hoide agus iarrus cead dul seal amach fá chúla na bruighne
"Tá an ló fuar agus sneachta domhainn ann a inghion" ol Cailcín "acht féidir siubhal seal fa sgáth sleasaibh na bruighne agus tobhair dod aire tiach duigthear na coin"
7
D'imthigh Deirdre mach agus níor stuanadh léi go ndeachaidh síos trí lár a tsneachta mar a raibh cuas na bhfarchon agus mar aithin no coin í agus balumh an feóil níor bhain léi agus ní dhearnadar tafan gur rainn sí a prainn eotorra agus fillios asteach
As a haithle tánaic Leabharcum iaramh agus fuair Deirdre 'na luighe air leathtaoibh a cearcaille agus é ag osnamh go trom agus a falcadh déar
Ro sheas a buime go tói seal ag breathnughadh uirre gur maothadh a croidhe chum truaighe agus gur imthigh a fearcc uaithe
Sínios a lámh agus aseadh ro ráidh "éircche inghion cháidh go mbeimís a trácht ar an aisling agus airis dom a bhfacais an gaisgiath dubh na haislinge ucchad ariamh a roimh ndé" ol Leabharcaim
"Gaisgiath geal a bhuime chaoimh, gaisgiath na ngruadh geanamhuil chorcuiri" ol Deirdre
"Airis dom gan ghó" ar Leabharcam "an bfaicis ariamh an laoch sin roimhe ndé nó sul far thollais obair na fuineóige re bar gaithe agus le lorcc umha agus gur dhearcais thríd amach ar laochraidh na Croibhe tan ro bhádar ar a ccleasa lúth ar rian na gcuradh agus go bhfacais an aisling adubhrais"
8
Folachas Deirdre a gnúis a mbrollach a buime ag caoi go ndubhairt "a mháthair chaín agus oileamhuin mo chroidhe ná habair sin lem oide agus ní cheilfim ort go bfacas é ar faithche na hEamhna ris na macaibh ag imirt cluibhthe agus a foghluim cleassa goile agus och ba hálain gnaoi dho an tráth sin agus bu ro-gheanamhuil andé"
"A inghion" ol Leabharcham "ní fhaca tusa na macaibh nó faithche na heamhna sic ón tráth bu sheacht mbliadhain daois duit agus itá sin secht mbliadhna ó shoin"
"Secht searbh mbliadhna" ol Deirdre "ó chonairc mé aoibhneas na faithche agus imirt na macán 's gur chind Naoise tar ócclaochuibh na hEamhna ar cheana"
"Naoise mac Uisneach" ol Leabharcam
"Naoise is ainm dó mar dubhairt sé liom" ol Deirdre "ach níor fhiarfaigh mé ciar mhac é"
"Mar dubhairt sé leat" ol Leabharcham"
"Mar dubhairt sé liom" ol Deirdre "an tan ro caith sé urcar meill re hiomroll siar go fiar tar chionn a nogh-bhuidhean do sheas fa húr na faithche agus d'éirigh meise as cháich gur thógus an léathróid agus toirbhiros dó í agus d'fháisg sé mo lámh go luagháireach"
"d'fháisg do lámh inghion" ol Leabharcham
"D'fháisg sé í go díl agus dubhairt go bfeicfeadh arís mé ach bu deacair dó agus ní fhacus é ó soin go ttí ndé agus bhuime chaoimh más maith leat beó mé beir sgéala dhó uaimse agus abair leis tiacht dom fhios agus dom agalla ós ísioll anocht gan fhios do Chailcín nó d'aoin neach oile"
"A inghion" ol Leabharcam "is ro-bhaoghala an toisg chosg do mhiansa d'fhagháil ó fheircc an rígh, faoi ghéur-choimhéd Chailcín um bhfíoch na bhfarcon ngarg agus mun aimhréidhe an bhadhbhún timchioll"
"Ní baoghual dúinn na coin" ol Deirdre"
"Tuilleadh fós" ol Leabharcham "is mór cion Chonchobhair ar Cloinn Uisneach agus níl éin churaidh fon Ccraobhruaidh is dísle dho iná Naoise"
"Má seadh mac Uisneach é" ol Deirdre "do chualas a thaiste ó bhandáil na hEamhna 's gur mór a ghabháltusí féin a niarthar Alban leithmuigh do chumus Chonchabhair agus a bhuime chaoin aitiom ort dul da fhios Naoise agus féidir airis dó mar táim agus mar mó mo chionn ar iná ar Chonchobhair"
"Airis féin sin do má éidir" ol Leabharcam agus d'imtigh amach a ccéadóir d'fhios Naoise gur fríth é agus ránaic léi go hárus Dheirdre a ttús na hoidhche gan fhios do Chailcín
Tráth conairc Naoise breaghacht gnaoi na hinghiona líontar é re tuile seirc agus aitighios Deirdre fair a breith ar éalódh go hAlbain acht bu ro-dhoilighe le Naoise sin d'eagla Chonchobhair ach faire na hoidhche ro ghabh gnaoi Dheirdre buaidh fair gur aonta dhi agus ro triallsat imightheacht san oidche iar na mhároch
9
D'éalogh Deirdre a meodhán na hoidhche gan fhios dá hoide iná buime ór táinic Naoise an tráth sin agus a dhís bráthar mar aon fris gur thollastar bearna chúl chuas na ccon ór ro bhádhtar na madradh marbh cheana re nimh ó Dheirdre
D'ardaighiodar an inghion tar na múiribh trés gach aimh réidhe gur bhuan réabpa brait agus bar éideagh dhi, agus chuirseamh ar muin eich í agus nír stuanadh riú go Sliabh Fuaid agus Fioncharn na Foraire agus ránccadar an cuan agus go ndeachadar a luing agus gur seoladh iad re gaoith ondeas tar bóchna mara agus for dhrumcladh an domhuin fairge go Loch nEathaig an iarar Alban agus trí coéccad curadh cródha mar aon friú
coégad fo gach fear don triar dearbhráthar
Naoise, Ainle agus Ardán
10
Fuaradur mic Uisneach conailbhe agus buanacht ó Rígh Alban go bhfuar tuarasgbháil sgeímhe Dheirdre agus gur iarr 'na mnaoi do féin í
Ghabhus fearg mhór Naoise cona bhráithre uime sin agus trialluid a hAlbain a noiléanuibh mara ar teitheamh re Deirdre tair éis iomad coinsgleo eidir iad féin agus muintir an rígh
Ach cheana iar cclos sin ionn Ultaibh go ro bhádor meic Uisneach san éigin sin dubhrar mórán d'uaislibh an chóicceadh re Chonchobhar go ro thruagh Clann Uisneach do bheith ar deóraigheacht tré cheilg mhná baois agos go madh cóir fios do chur orra agus a ttabhairt don tír
11
Fleadh mór chaoimh do comóradh le Conchobhar mhac Fachtna fait a mbruighin mín álain Eamhna Macha do mhaithiph agus do mhór uaisle Uladh ar cheana
Tráth thionóll na flatha go hEamhain Macha ro suigh gach saorfhlaith i neagar agus a nionad cinte comaosa comhaithiosa féin mar ba gnáth feis na hEamhna do chommóradh gach bliadhan agus dob é líon teaghluigh Chonchobhair ceathrar ar thrí fithchid ar sé céat ar mhíle idre uaisle, airghe, agus amus leath muighe d'araghuibh, d'ócclaochuibh agus d'aos freastail agus ro friothóladh na saorfhir re togha gach bídh agus sogha gach dighe gur bhu subhach soimheanmnach na slóighte go hoile
12
Is ansin d'éirghiodar aois ealadhna, ollamhna agus oirfidigh ciuíl archeana do ghabháil a ndánta fili ar chaithréim craobh gach cinél 's a ndréacht aníos ó fhréimh géag 's gach ginul dóibh
Acc so anmanna na bhfileadh ro boédh fon dún an tan sin
Cathfaidh Caoimh mac Conaill mhic Rudhruigh agus Geannán Glúndubh mhic Cathfaidh agus Gruadhsholus mac Cathfaidh, Seanchán mac Oillioll agus Fircheirtne an fili
Agos ro bhádar ag ól agus aoibhneas is an sin ro éirigh an bollsaire agus ro craitheastar slabhradh athgharbh umha do chosg moghaibh agus dísgir sluagh agus slabhradh slim airccit go néistfiod aos maithe agus mór uaisle Uladh agus do labhair ós ard agus is seadh ro ráidh "A maithe agus a ro-flaithe Uladh" ol sé "is áill liom fios d'fhagháil uaibh an bhfacabhair ariamh a naon ionadh a rabhabhar teach is feárr iná teach na hEamhna nó teaglach is fearr iná an teaglachsa " 13
"Ni fheacamar" ol iadsomh
Gurab ansin a d'éirigh an rí Conchubhar go ndubhairt "a uaisle" ol sé "is áill liomsa fios d'fhagháil uaibh an aithne dhíbh uireasbhaidh ar bith orruibh féin"
"Ní haithne" ar iad san
"Ní headh sinn domhsa" ol an rígh "óir is aithne dhamh uireasbhaidh orruibh
na trí leóghoin lánbhorb, na trí curaidh cródha
trí mic Uisneach
Naoise, Ainle agus Ardán óir is iad sin gan amhras trí cinn gaisge glan goile Gaodhal óir do coiseóinidís ard-chlú Uladh tar cách cóicce eile in Éirinn is nach mór an díth agus an easbuidh iad soin a bhféagbhais oruibh " ol sé
"Dá lámhamaos sin a rádha a ard rígh Uladh" ol na maithe "is fada ó déaramaois é óir is iomdha ár a cuireadh oroin dá bhféagbus agus iomdha creach da beanadh dhín ó d'imthigh siod agus adubhairt cách gur biomdha dochar agus díobháil tánaic ar Uladh ó d'éalogh Clann Uisneach
Do fhreagar an rígh ag rádh go raibh sin féin san ccineamhain mar do thuar Cathfaidh draoi go ttiocfadh mórán díobháil don choicce do thoisg na hinghiona úd a d'éalogh leó
"Ar an ádhbhar sin" ol Conchobhar "ná fulaingidh níbhus faide acht cuirthear teachta a ccor síthe na cuinne go hAlbain óir ní cuibhe dhaoibhse bheith a néagbhus bhur ccarad ar son cheilg én ndroch-mhná san domhan " 14
"Cia rachur ris an tslánaigheacht sin " ar cách
"Fiafraighiomsa sin daoibhse" ol Conchobhar "ór is geis do Naoise teacht re cor síthe dá fheabhas acht re aon triar amháin a fil a láthair san ccomhdháilse " d'éistiodar na maithe agus nír labhair én neach gur éirigh an rígh ag rádh "fiosfam anois" ol sé "cia haca don triar is dísle d'Oltaibh nó cia le rab ionmhuin oineach na hEamhna" agus an sin tucc Conchubhar Conall Cearnach a bhfód fa leith leis agus d'fhiarfaigh dhe créd an cumha d'iarrfadh um dul a ccionn Cloinne Uisneach agus a ttobhairt go hEamhain Macha
"Ní hiarramsa cumhal nó éadál oman aistir sin" ol Conall "acht ní racham san ccora sin gan conra cuinge cheangailte"
"Cia conra sin " ol Conchubhar
"Fuil a néiric fola" ol Conall
"Ghéabhair sin san ccunra" ol Conchubhar
"Fuil uasal san ccaingion" ol Conall "gan a milleadh ar m'ionchaibh" ol sé
"Is dóigh ní baoghal dóibh ar h'ioncuibhse" ol Conchubhar "agus ní hiarfá m'fuilse san ccaingion"
"Iarram a ccéadttús" ol Conall
"Tuigiom" ol Conchubhar "nach ionmhuin leat mé" agus cuireas Conall uadha agus tuccas Cúculainn chuige iarramh agus fiarfuighios an ccéadna dhe agus d'iar Cúchulainn na cuinge céadna
"Créd a dhéanfá ol Conchubhar "dá millfidhe iad air h'ionchuibh nó as a haithle"
"Do dhéanuin" ol sé "go nímeóruin bás agus buan-éaga ar én neach dá huaisle ar a mbeirin ciontach san gníomh sin"
"Tuigiom" ol an rígh "caidhe luighios do dhísleacht" agus chuir Cúcholainn uadha iaramh agus do ghoir Feargus chuige agus sifrios an níidh céadna fair
"Ní habraim" ol Feargus "go niarruin d'fuilse san cceingion acht cheana níl én neach ele a nUltaibh do lámhadh a milleadh ar m'ionchuibhse nach nimeórunn bruinn báis agus bith-éaga fair"
"Chím" ol Conchobhar "gur bhu tusa féin a Fharghuis is dísle dhamhsa " Uime sin is tú rachas san tslánaigheacht óir is leat a thucffas siad agus gluais romhad amárach 'na ccionn agus do bhéarsa Cormac Coinlingios agus Dubhach Dal Uladh a slánuibh fán a bheith dílios dóibh ar na hachtaibh go ngabhar go Dún Boirigh mac Cáinte ag tiacht anoir dhuit agus tabhair briathar domhsa Clann Uisneach a chur go hEamhain Macha gan stuanadh madh oidhche nó lá é ag teacht dóibh " 15
Thuccadar as a noidhche sin agus ro agall Conchobhar Boirigheach mhac Cáinte ag rádh: "an bhfuil fleadh ar na ollmhughadh agad domhsa " ol sé
"Itá" ol Boirigheach "agus ar súille do ríogh-chuairt sin faoi bheagán do láithibh"
"Ní héadam an chuairt sin a dhénomh gus ttrásd" ol an rígh "ar an ádhbhar soin tabhair cuireadh d'Fhearghus chuice mar is taose a thucfas sé a nÉirinn agus ná gabh éarra uadha óir géis d'Fearghus fleadh ríodha d'obadh
Dála Fheargus ro ghluais um astair iar na mhárach agus a dhías mac mar aon fris agus nír chian dóibh ar sáile go rángadar daingion mic Uisneach ag Loch nEitheach an niarar Alban
Is amhlaidh do bhádar clann Uisneach san am san agus dhá fiann-bhotha acu
both a ndéanadaois bearbhadh agus boith a ndéanadh a ccoid agus is an san mbruighion a cholladís agus iarr ndul d'Fheargus san bpurt do léig sé glaodh agus is amhlaidh do bhaoi Naoise agus Deirdre agus iad san bhfiannbhoth agus an ceann caoimh eotorra
fithioll Chonchubhair agus iad ag imirt uirri
Do chuala Naoise an glaodh agus dubhairt "cluinom glaodh Éirineach" ol sé
"Ní glaodh Éirionnuigh súd" ol Deirdre "ach glaodh Albanuigh agus ro léicc Feargas an dara agus an treas glaoidh gur aithin mic Uisneach foghar-ghuth Fhearghuis gur iarr Naoise ar Ardán a dhul ar chionn Fhearghuis
Is an sin adubhairt Deirdre gur aithin sí féin an chéad glaoidh do léicc sé
"Créd far cheilis sin a ríoghuin " ol Na-oise
"Aislincc do chonairc mé réir" ol sí "trí leómhain do theacht chugain ó Eamhan Macha agus trí bolgum meala leó ina mbélaibh agus a bhfágbháil aguin agus trí bolguim dar bhfuil do breith leó " 16
Créd i an breith fil agad urrthaoi sin a ríoghuin " ol Naoise
"Feargus do theacht chugainn a ccora síthe ó Conchubhar" ol sí "óir ní millse mil iná cor síothchána an duine bhréaguigh"
"Léig sin tharad" ol Naoise "óir is fada Fearghus sa bpurt"
Ad'éirigh Ardán mar a raibh sé féin agus a dhís mac iodhoin Iollann Fionn agus Buinne BorbRuadh go ránaic leis don bhoith ina roibh Naoise, Aindle agus Deirdre ion
Fearastar fáilte fíor-caoin friú agus gur thairbhir mic Uisneach teóra póga go díl dóibh agus d'fhiarfaidh sgéala hÉirionna dhaopha agus d'insiodar sin dóibh
"Is iad na sgéala is fearr aguinn" ol Feargus "Conchubhar dar ccuruinne a ccor agus a slánuigheacht in bhur cceansa"
"Ní hondulta dóibhsion ann sin" ol Deirdre "óir is mó a ttighearnas anAlbain iná Éirinn"
"Is fearr an dúthchas nó gach nídh" ol Feargus "óir is neamh-aoibhin do neach cidh mór a rath muna bhfeicidh a dhúthchuigh"
"Is fíor sin" ol Naoise, "ór is ansa liom féin Éirind iná Albain gé mó do ghéabhain an Albain " 17
"Is daingion daoibhse do liomsa" ol Feargus
"Is dainghion cheana" ol Naoise "agus racham leat go hÉrind agus ní da dheóin Dheirdre adubhairt Naoise na briathra sin agus do bhaoí ag toirmiosg um dol re Feargus agus tug Feargus a bhriathar an sin dá bidis fir Éireand 'na naghaidh nach ba fearrde dhóibh é agus eisiomh bheith leó óir "nír bhud díon sgiath nó cathbhar dhein neach a bheith bhur naghaidh accos mise mar chuimirc orruibh" ol sé
"Is fíor sin" ol Naoise "accos rachamaoine leatsa gan bhaoghal gan uamhan " 18
Do ruccadar as an oidhche sin go maidin arna mhároch agus do chuadar mar a roibh a longa agus do chuireadar mic Uisneach gach nídh dob oireamhnach dóiph féin accos do Dheirdre ar bord agus a cionn naoi dtráth do chuadar ar sáile re cogar-gharbh gála onoir-thuaidh ghó ro líonastar na scairde sgiamhghlanna agus go ro sguapastar an long tar dhrumcladh na ttonn ttaosgach agus domhain-fhairge ó iarsgartuibh áille na hAlbana an ngéar-aimsir go ránccadar an cuan Cáintigh na hÉirionn agus go risiodar an calaphurt a ngar do Dhún Boirigheach mhac Cáinte agus d'fhéach Deirdre tar a hais ar críchibh Alban agus aseadh ro ráidh
"Mo chion duit a thír úd shoir
Is olc liom d'fhágbháil óir is aoibhinn do chuan 's do chalapuirt 's do mhagha míne 's do thulcha taitneamhacha thaobh-uaine is do choillte caomh áilne binn-gothacha agus ní léigeamar a leas d'fhágbháil" agus adubhairt an laoidh ann
{C Fil
} Ionmhuin liom an tír úd shoir Alba gona hiongantaibh: Nocha ttiocfain aiste dhe muna ttiocfain re Naoise
Ionmhuin Dún Fiodha, ionmhuin dún os a ccionn, ionmhuin Inis Droighin de, is ionmhuin Dún Suibhne
Coill Chuan ón an Choill chuan mar a ttigeadh Ainle 's Ardán uair; fa gairid liom ro boí ann is Naoise a niarthar Alban
Gleann Laoighe ó an Ghleann Laoighe do chodlainn san mboirin chaoimh: iasg is fíon is saill-bhruic fa hí mo chuid a nGleann Laoighe
Gleann Masáin, Gleann Masáin ard a chneamh, gleil a ghasáin; an do nímís codladh corrach ós in Inbheir mongach Masáin Gleann Eithche ó an Gleann Eithche ann do thógas mo chéad toígh, áluinn a fiodh ar néirghe buaile gréine Gleann Eithche
Gleann Archaoin, Gleann Archaoin ba hé an gleann díreach drum-chaoin, nocha ar ualluidhe fear aoise nó Naoise a nGleann Archaoin
Gleann dá Ruadh, Gleann dá Ruadh mo chionn do gach aoin fhear dar dhual is binn guth cuaiche ar craobh cruim ar an mbinn ós Gleann dá Ruadh
Ionmhuin droighin is tréan tráigh, Ionmhuin uiscce an ghainimh gloin; nocha ttiucfuin aisde onoir muna ttiucfuin le m'ionmhuin
ionmhuin
{C Prós} 19
A haithle na laoidhe sin ránccadar go Dún Boirigheach mhic Cáinte agus do thoirbhir Boireach teóra póga go dil do Fheargus cona mhacaibh agus do Cloinn Uisneach mar aon friú
Is an sin adubhairt Boirigheach go roibh fleadh aige a noirchill Fharghuis agus nár ghéis do fhágbháil go ccaitheadh í
Ó do chuala Feargus sin do rinneadh ronuall corcra dhe ó bharr go bonn agus iseadh ro ráidh "is olc do rinnis a Bhoiriach fleadh a d'fhuráil oramsa accos Conchobhar iar ttabhairt mo briathar foram mar is taoisge a thiuicfuin go hÉirinn dá ma oidhche nó lá domh ag teach anoir, Clann Uisneach a chur go hEamhain Macha"
"Cuirimse fo gheasuibh thú" ol Boiridhe "muna ttighe tú do caitheamh na fleidhe " D'fhiarfaidh Feargus an sin do Naoise créd dhénadh ris an bfleadh
"Do dhéanair" ol Deirdre "gur cór dhuit an fleadh do thréigbheál iná Clann Uisneach"
"Ní thréigfeadsa iad" ol sé "óir cuirfiod mo dhís mac leo
Iollainn Fionn agus Buinne Borb Ruadh go hEamhuin Macha
"Dar mo bhréithir" ol Naoise, "ní beag linne sin uait óir ní neach eile chosain ariamh sinn acht inn féin " 20
Gluaisiodar rompa ar na briathraibh sin agus ba tuirseach iad a ndiaidh Fhearghuis gidheadh do bhí a dheimhin acu dá ndeacaidís oll-chóigidh Éirionn a n én chomhuirle nach ttiucfadh dhóibh a chumairce shárugha agus adubhairt Deirdre "do bhéaruinse comhuirle mhaith dhaoibh a chlann Uisneach gion go ndéantar libh í"
"Créd í an comhuirle sin a ríoghuin" ol Naoise
"dol go Rachluinn eidir Éire agus Alba agus fanmhuint ann go ccaithe Feargus an fleadh agus is comhail bréithre dhósamh sin agus is fadugha saoghuil díbhse é"
"Ní dhéanom an comhuirle sin" ol iadsamh agus adubhairt Clann Fhearguis nach roibh baoghal forra agus nach sárachfaidh briathar a nathara ar én chor
"Maircc a tháinic ris an mbréithir sin" ol Deirdre "an do thréig sinn ar fleadh" agus do rinne an laoidh
{C Fil
} Maircc dhúinn tháinic anoir re bréithir Fhearghuis mhic Roigh romhir; nocha déansa acht ochán dhe, Uch
is ro-chrádh re mo chroidhe
Mo chroidhe 'na chaoimh cumha atá anocht na mhór pudhar; mar chonncas bhur mbuan oidhe do Chonchubhar bhur ttruagh luighe
Ná habair sin a Dheirdre dhian, a bhean is gile nó an ghrian; nocha ttí re síthe thar muir chugain cum ar milleadh
Monuar is fada liom daoibh a mhaca áille Uisneach; teacht ó Albain an fheóir dheirg fada bhus buan a bhioth-mhaircc
Maircc
{C Prós} 21
A haithle na laoidhe sin tánccadar rómpa go FionnCharnn na foraire ar Sliabh Fuaid agus do fhan Deirdre dá néis san ngleann gur thuit a codla uirri agus ó d'athain Naoise Deirdre iarna fhágbháil dia néis ro fill ar ais mar a robh sí agus í ag éirghe as a codladh agus d'fhiarfuigh dhi "créd far ánais a ríoghuin" ol sé
"codladh tánaic orm" ol sí, "agus do chonairc mé aislincc"
"Créd í a n-aislincc" ol sé
"gan a chionn a Iollann Fion" ol sí "agus a cheann ar Bhuinne Borb Ruadh accos gan cungnamh Bhuinne Borb Ruadh libhse agus cungnamh Iollann Finn libh" accos ro ráidh a laoidh
{C Fil
} Truagh an taibhsi tairbhriogh dhomh, an ceathrar fear fíor-ghlan; accos a gcionn ar cheachtar dhe 's gan cungnamh fir re chéile
Nocha chan do bhéal ach olc a aindir áluind éadtrocht, nimh do bheóil thana thall ar ghalluibh gharbha úathmhar Do b' fhearr liom olc gach nduine do ráidh Deirdre gan duibhe, iná bhur nolcsa a thriar mín re sirfinn muir agus mór-thír
Do ciúsa a cheann ar Bhuinne ó sé a saoghal is faide, nocha liomsa nocht nach truagh a cheann féin ar Bhruinne Borb Ruadh
{C Prós} 22
A haithle na laoidh thánccadar rómpa go hArd Mhacha is ansin adubhairt Deirdre re Naoise "do chím néull san aéiar agus is néull fola é agus do béaruinn comhuirle mhaith dhaoibhse a Chlann Uisneach"
"Créd í an comhuirle sin a ríoghuin " ol Naoise
"Dol go Dún Dealgan mar a bhfuil Cú Chulainn go gcaithe Feargus an fleadh accos a bheith ar chuimirce Cú Chulainn d'eagla cheilg Chonchubhair"
"Ó nach bfuil eagla oruin ní dhéanam an chomhuirle sin" ol Naoise agus do rinne Deirdre an laoidh mar leanas mun ádhbhar soin
{C Fil
} "A Naoise féuch do néull do chíu sunn san aéiar; do chim ós Eamhain uainne fuar-néall fola fior-ruaidhe
Do ghabhus bíogadh tréas an néull do chíu sunn san aiéar; samhalta re crú fola, néull uathmhar iomghona
Do bhéaruinse comhuirle daoibh, a mhaca áille Uisneach: gan dol go hEamhain anocht, tré a bhfuil oruibh do guasacht
Rachamaoidne go Dún Dealgan mara bhfuil Cú na hEamhna; 'S amárach tiucfamaoidne ar ais mar aon re Cú na gcaoimh gcleas
Adubhairt Naoise tré fheirg re Deirdre ghasda ghruaidh-dheirg: ó nach bhfuil eagla oruinne ní dhéanamaoid do chomhuirle Dobh annamh sin ariamh roimhe a úa rathmhar Rudhraighe gan ar mbeith ar aoin sgél de tusa is mise a chéile An lá tucc Mananán an chuach cugamsa sa chú ro-luath; ní bheitheása um ághaidh dhe dririm riot a Naoise
A Naoise
{C Prós} 23
A haithle na laoidhe sin do ghluaisiodar rómpa go hEamhain Macha
"A Chlann Uisneach" ol Deirdre "atá comhartha agamsa dhaoibhse má tá Conchubhar ar tí feall do dhéanamh oruibh"
"Ca comhartha sin a ríoghuin" ol Naoise
"Má léigthear sibhse san teach a bhfuil Conchubhar agus maithe Uladh ní bhfuil sé ar tí feall do dhéanamh oruibh acht más go teach na Craobhruaidhe a chuirfitheor sibh tá Concubhar ar tí an feall do dhéanamh " Tánccadar an sin go teach na hEamhna agus do bheanadar beidhm fleisge fris an dorus go ttáinic an doirseoír d'fiarfraighe cia bhoí ann agus iar na fhios sin do an doirseoír chuaidh mar a roibh an rígh agus d'innis do gor bha iad trí meic Uisneach accos Deirdre agus dís mac Fearguis do bhoeidh ann
24
Goireas Conchubhar a lucht feadhma agus fritheóilte chuige d'fhiarfuidhe dhíobh cionus do bhí teach na Craobhruaidhe fo bhiadh nó fa dighe
Dubhradar san dá dtigdís seacht gcatha Uladh ann go bhfuigidís a leór dhóchain bídh agus dighe ann
"Maiseadh" ol Conchubhar "beiridh Mic Uisneach go teach na Craobhruaidhe"
Is ann sin adubhairt Deirdre "bfhearr mo comhuirlesi do dhéanomh agus is fearr daoibh imthiacht san am atá láthair"
"Ní imiocham, go deimhin" ol íad san "óir ní meatacht nó mílaochdacht do fionnadh oruinn ariamh"
25
Do ghluaisiodar go teach na Craobhruaidhe agus do chuireadh lucht freastoil agus fritheóla leó ann agus dáileadh deocha gabháltacha agus biadha saora sochaithmhe orra agus do bhádor tuirseach a ndiaidh an astair ó Dhún Boiridh Mhic Cáinte go hEamhain Macha
Is ann sin a d'iarr Naoise an cheann caoimh do thabhairt chuca go ndéanaidis cluithe d'imirt uirri
Mun am sin do bhí Conchubhar agus a mhuinntir ag ól agus ag aoibhneas a tteach na hEamhna gur labhair an rígh agus a seadh ro ráidh: "dob áill liom fios d'fhagháil a mairion a deilbh féin ar Dheirdre óir muna chlaochloigh a gnaoi níl a samhailt san domhan re háille " Is an sin do labhair Leabharchum bean chumhalta an rígh ag rádh "rachadsa féin san tteachtarocht soin agus béarad sgéala chughadsa " Is amhlaidh do ro bhí Leabharcum dob annsa lei Naoise agus Deirdre iná gach drong eile óir bo mhinic léithe dol a ccríochuibh an domhuin shoir dá niarraigh agus do bhreith sgéala chuca agus uatha agus d'fhagháil ór agus ionmhus uatha mar an ccéadna
26
Táinic Leabharcam iaramh go teach na Craobhruaidhe agus is sé fuair sí roimpe ann
buidhion mhór bhfear narmhach fo shleasaibh na bruighne muigh
d'agall sí iad accos nír fhreagadar í gurab ar sin a d'aithin Leabharcam gurab allmhuraigh iad a tháinic fo thuarasdoil ua Chonchubhar chum aimhleis do dhénomh
Buailios an dorus go hathlamh agus do fuar osgladh agus eolais go hairm a roibh Deirdre agus Naoise agus is amhlaidh fuair iad agus an cionn caoimh eatorra agus iad ag imirt uirri agus do thoirbhir Leabharcum póga go dil díocra dóibh agus d'iarfaidh díobh ag rádh "an libhsi tháinic an mhór-buidhean allmhurach it chím ar choimhéd amuigh fo imiol na bruighne fon am so oidhche" ol si
"Ní raibh sluagh nó sochaide linne" ol Naoise "acht naonmur fear um dá mhac Fearguis agus inn féin agus atáid na fir sin 'na ccodladh san dún nois" ol Naoise
"Ní tráth codhladh dhóibhsion nó imirte dhaoibhsi anois feasta" ol Leabharcum "ór da bhur bhfios a cuireadh mise d'fhéachain a mairion a deilbh nó a dreach air Dheirdre uime sin déanaidh faire agus géar-choimhéd ór is eagal liomsa gur chum feille agus fionngala dhéanamh fhoruibh ar tugadh na hallmhuraigh ughad a ttimchioll na bruighneisi anocht" accos do ráidh Leabharcham laoidh
{C Fil
} "Truágh an meabhail ó truagh an meabhail do ndéantaoi anocht a nEamhain, accos ó an meabhail sin amach ba hí an Eamhain iongantach
Triar is uaisle fo neimh 's as fearr dar theaghail talmhuin, doilghe liomsa nocht mur atá a ttuitiom a los aonmhná
Naoise is Ainnle go mbladh agus Ardán baisgeal a mbráthair, feall ar an tríar anocht go lúagh nocha liomsa nach lán truagh
Truagh
{C Prós} 27
As a haithle na laoidhe sin dubhairt Leabharcham re macuibh Uisneach agus re clann Fhearghusa doirsi agus fuinneóga na bruighne do dhúnadh go daingion agus "má thig oruibh" ol sí "cosnaighidh sibh féin go calma go ttigi Feargus agus béaraidh buaidh" agus do chaoi Leabharcham frassa díona déar ag imthiacht dhí agus do luigh go hairm aroibh an rí agus d'iarfuidh seision sgéala Dheirdre dhí
"Atá sgéala maithe agus drochsgéala agum dhuit a ard-flaith" ol Leabharcam
"Cidh na sgéal sin " ol Conchubhar "atá" ol sí "trí mic Uisneach iar tteacht chugadsa an
an triar is feardha agus is cródha, triar is fearr dreac is deilbh agus is fearr éolus eagna agus inniol san domhun agus bu libhsi Éire feasta ó táid mic Uisneach libh agus is iad na sgéala is measa ann
an bhean dob fhearr deilbh agus dénomh do mhnáibh an domhuin ag imtheacht ó Eamhain dí agus gan a cruth nó deilbh nó caomh-áille féin uirri"
Ó do chuala Conchobhar sin do chuaidh mórán dá éud ar ccúl uadha agus do bhí ag ól agus ag aoibhneas tréimsi fhada dá éis sin
Iar sin d'fhiarfuidh Conchobhar an dara feacht "cia ghéabhuinn" ol sé "do bhéaradh sgéala chugam a mairionn cruth féin air Dheirdre agus ro fhiarfaidh sin fa thrí agus ní bhfuair neach do fhreagar é
Fa dheóigh adubhairt re Thréandorn "a Thréanduirn a theinmhílidh" ol sé "a neadairse cia do mharbh h'athoir agus do thriar dearbhráthoir"
"Atá fios sin agum" ol Tréandorn "gurab é Naoise mhac Uisneach do mharbh iad"
"Má seadh" ol Conchubhar "éirghe dá fhéachain a mairion a sgéimh nó gnaoi don mnaoi sin a rug sé uamsa " 28
Do ghluais Tréandorn roimhe go teach na Craobhruaidhe agus fuair doirsi agus fuineóigaidhe na bruighne agus fuair fuineóg uachtarach a fáigeadh leath osgaoilte a ndearmad agus dréimnior leis suas chuice gur roibh ag féachain Naoise agus Deirdre trés an bhfuineóig sin agus ro airidh Deirdre é agus do chuir a ccéill do Naoise é
Do fhéach Naoise amach iar sin agus do chonairc súil an oglaigh
Is amhluidh do bhí Naoise an tan sin agus fear gunta don fhuirin an a láimh agus tug urchur gan chaime gan chlaonadh ar shúil a nóglaoigh gur chuir an tsúil as an chlogain amach agus do chuaidh Tréndorn mar a roibh Conchubhar agus d'innis a sgéala dho ó thús go deirigh
29
"Fíor sin" ol Conchubhar "ba rígh an domhain fear an urchur sin muna bhfuil saoghal gairid aige ach airis dom gan mheabhail créd an deilbh fil an Deirdre"
"Atá" ar Tréndorn "nach fil san domhan bean is áille deilbh agus dénomh iná í ionnus gur bhfiú éin súil a hamharc don tí bhiodh súile eile aige " Mar do chuala Conchubhar sin ro líon a d'éad agus d'fhormad agus d'fhuagair dona sluaghaibh dol a d'insoidhe na bruighne a raibh Clann Uisneach agus tánccadar rómpa go teagh na Craobhruaidhe agus urmhór muinntir Chonchubhar ar mearadh meisge fón am sin ionnus nachar bfeas dóibh créd a rabhadar ar tí dhéanamh ann nó cia fáth a ndearnadh an iméirghe sin agus do léigiodar trí gártha mor aidhbhle ar an bhfaith agus do fhreagair na hAllmhuraidh iad ag cur tinte agus tinnealach a ttimchioll na bruighne
Iar bfaicsin na hoibre sin do lucht meisge bhfear nUladh do roigheadar go míócheansa as a ndlúthchipe catha go ceann faunach fíochmhur ar amus na nAllmhurach agus ro ghabhadar gá nuirleach agus gá ttuargain agus agá ccnáimhghearradh gan choigeilt óir do shaoileadar gurab iod soin a mbiodbhadh agus a neasccarad a tháinic ar tí argnamh a dhénomh forsan mbruighion agus re méad a meisge agus a mór ngárthaighe mbaoth-ghlórach ní ccluindís cách a chéile agus ní mó chlos guth triath nó taoisigh nó caismirt catha nó gur ionsaighiadar na hAllmhuraigh iadsamh go ttuccadar frassa beadhmanna fíornaimhdeamhuil dia roile san móir-gheóin sin ar mhodh nachar bhfeadar re Conchubhar nó maithibh a theaghluigh a neadarsgain co ndearnadh ár mhór for na slóghuibh gach leith for imiol na bruighne
30
Mar do chuala mic Uisneach agus clann Fhearguis toran na heasargoin d'iarfaidheadar cia ro bhaoi san mbruighion nó créd ab áill léobh ann
"Conchubhar accos Uladh uile" ar cách go coitcheann
Is an do labhair Iollann Fionn do ghuth fhollus ghlan dh'agallmhadh an rígh ag rádh "A ard rígh Uladh an é cumairce Fhearghuis is áill libh a bhrisiugh"
"Is áill lin ibhse" a Chloinn Fhearghuis "an dún sin d'fhágbháil a ccéadóir agus beiridh Deirdre má thig sí libh go teach na hEamhna agus fágthar Clann Uisneach mar a bfuil siod"
"Ní dhéantar sin lin nó ttiucfadh Feargus ar nathair" ol Iollann Fionn accos Buine Borb Ruadh "óir bu mhór an meabhall dúinnibh fealladh ar Chlann Uisneach nó a ttréigbheál agus iad ar ar ccomairce anocht"
"Dar ar mbréithir" ol Conchubhar "is mó an meabhail dóibhsion mo bheansa do breith uaim agus a cungbháil uaim iná sin uile agus luidhiomsa fá rath gréine agus gealaigh" ol Conchubhar go feargach fírnimhneach "go ndéannid sé doighear don ruagh lasrach do Bhruighion na Craobhruaidhe agus go loisgfin a fil ann sul fá léigin dom mhnaoí bheith ag mac Uisneach éin oidhche 'mháin nís faide go bruinne an bheatha " Is ann sin d'fhógair an rígh tinnte agus tinnealach a chur fon mbruighion go roibh an beaccbhuidhion do bhí astoigh arna múchadh re duibhnéalta deataigh
"Is fíor súd adubhramar" ol Deirdre "ór d'feall Feargus foruibh"
"Dar ar mbréithir ámh" ol Buinne Borbruadh "má fheall sesion ní fheallfamaoidne oruibh"
Is ansin ro sheasadar mic Uisneach agus Clann Fearghuis cona ngiollaibh a ndlúthchipe catha agus earradh gaisgidhe fa gach leith dona hursanuibh agus do chuingeadar dorus na bruighne béol-osgaoilte accos ní lámhadaois cara nó eascaraid toigheacht dá ccóir nó ngoire gur bhíog Deirdre ag feicsin deircc-lasrach na tinte tiacht asteach ar thaoibh na bruighne a mbéal fuinneóige ag a mbí sí féin 'na seasamh gur dhearc Naoise seacha ag cloistin glóir Dheirdre go bhfacaid na lasrach go ndubhairt "nár bhain éin ndrile dhuit a ríoghuin " ol sé
"Nír bhain díobháil domh go seadh" ol sí
"Ní fan nías foide an sin" ol Naoise "go rachadsa féin amach agus coisgfidh mé na tinte sin agus ní himeaglaim na hUltaibh go ndéanaidís dolaigh dhomh iar m'aithne dhóibh"
"Ná tó agus ná taobh thú féin re buidhion baothchaisigh" ol Deirdre "óir má téithir amach 'na measg caithfear céad gaithe a néanfheacht ort agus ní thigear beó uadha"
"Is fíor sin" ol cách "agus ní hé Naoise is cóir dol amach a ccédttús"
"Racadsa féin is mo ghiolla san chéad ruatharsa" ol Buinne Borbruadh
31
Gluaisios Buinne amach go hathlamh agus ara mór arachtar ar a chúla gá chosnamh agus dhá sgiath mór míliota for a nguaillibh agus dhá lain leathan líomtha iona lámuibh leó agus tuccadar luath-chuairt for mbruighion gur mhúchsat na tinte agus gur mharbh siad caoccad fear san mór ngleó sin eidir Allmhuraigh agus Ulltaigh gur cuireadh buaireadh mhór ar na sluaghuibh
d'fhiarfuidh Conchubhar ansin cia do rinne an easorgoin mhór sin for na sluaghuibh"
"Mise Buinne Borbruadh mac Fhearguis" ol sé
"Ec so cumha dhuit uaimse" ol Conchubhar
"Cia an cumha sin " ol Buinne Borbruadh
"Tríocha céad d'fearan" ol Conchubhar
"Créd eile " ol Buinne Borb
"Mo chogar agus mo chomhuirle" ol Conchubhar
"Gébhadsa sin" ol Buinne Borb Ruadh agus d'imthigh leis é féin agus a ghiolla go hEamhain cona uadha ainmnighthear Dáil Muin an Oighe don tsliabh nó na sléibhte a fuaras ó Conchubhar mur chumha an oidhche sin
32
Do chuala Deirdre an comhrádh sin agus dubheirt sic "dar mo chubhais" ol sí "do thréig Buinne Borb a sibh ór súd le Conchubhar é agus is aithreamhuil a mac é"
"Dar m'airm gaisge" ol Iollann Fionn "an feadh mhairios an lann loinneardha so uma láimh nón lámh féin iondiobhraice ní théigfeadsa Clann Uisneach " As a haithle sin táinic Iollan Fionn amach agus a ara féin leis go ttuccsad trí luath-chuarta fon bhruighion gur dhíbeirsiod formhór na slóighte ón mbruighion amach d'éis ár mhór a chur orra
Do bhádar iaramh a bháthadh na tinte gur airigh an ara daone éigein ag fadugh tine agus tinealach for leith imiol eile don teach agus do roigh chuige sin gur sgabadh na tinte leis agus gur sluigheadh dís fear rena loinn leathan go ttánic Iollan Fionn fo chobhair dho, mórsheisir eile agus amus a ro bhí a ngleic ris an ara
Ó choncadar Iollan Fionn a toigheacht dá ndionsaighe do theithiodar a ruaig uadha
"Maith anam ámh a ghiolla" ol Iollan "is mór an téacht so ro ghrighis agus tar asteach san dún feasta ór is ro-baoghalach dhuit a bheith amuigh déis an gníomh sin
Do ghluaisiodar asteach agus ba luagháireach meic Uisneach iar bhfaiceál Iollainn Finn slán beó chuca gor thuit an ara ar aghaidh ag teacht asteach ar tharsaigh an dorus iarna ghoin ar chúl a chinn d'urchor saighid faoi imiol a chathbhar agus gur ling a anam agus inchin as a néanacht
Tarnccadar a tóglách marbh asteach agus dúnadar dorus na bruighne gur beanadh an gaibh as chlogain an ghiolla agus ba himsníomhach Iollann Fionn im a bháis go ndubhert "ní láimh táir thug an urchur sin" ol se "agus ní bhuan mise muna níocfar é " Tucc Deirdre deoch d'Iollainn Finn iaramh ór bu mhór a sárugha é ón mhór-ruathar sin
33
Do bhádar seal amhlaidh sin go ccualadar tormán na buidhne ag teacht fon mbruighion aridhsigh gur carnadh leó ard-cruach aitin ar sleas an dúnaidh agus iar ffadughadh na tinte faoi sin ionus gur bhu léir na lasracha donn-ruadh teacht ós a ccionn san mbruighion iar na niomáin re gaoithe anoir-thuaidh
Is ansin adubhairt mic Uisneach go rachaidís féin amach agus go múchaidís na tinte agus tuccadar dís aradha leó gur báthsad na tinte agus gur sgapsat na tinnealaidh faoi fhrassa dian saighiad agus ceatha dlú gaithe gá mbualadh forra
Gabhadar an soin ag sluidheadh na slóighte re faobhar a lanna gur fhágadar 'na ccarnaibh agus 'na meidhe maol-dhearg ar feadh na faithche iad gur marbhadh an dá nara go ma créachtach cróilinte iad féin da éis a mór ár sin
Do gluaisiodar d'fhios an mbruighion iaramh agus is amhlaidh fuaradar an dorus dúnta agus dob iongnadh leó gan Iollann Fionn bheith a mbéal a doruis gá chosnamh
Tugadar glaodh san dorus gur fhreagair Deirdre íad iar tteacht as néal dí re cloistin guith Naoise accos tug iarruidh an dorus d'fhoscladh dhóibh agus is amhlaidh bhí Iollainn a dénomh dhíchioll bheith caitheamh uisge ar shleasuibh an dúin as thiobraid boí a múir na bruighne agus ar bhfaicsin cloinn Uisneach dhó thánaic 'na ndáil gus an dorus
"Maith anam a chairdé" ol sé "is maith go ttánccabhair beó as an mór nguasacht sin a rabhabhar acht cheana ní háit buanbheatha dhúin an dúnsa feasta agus ní mó d'fhanain ann ó shoin muna beadh Deirdre ór féach na stialla tintighe tuitiom anuas far ccionn ón díon agus féach fós re hannteas na ccloch bhalladh tintemhuil ar ndóghadh thort timchioll agus le héadtuailing na ndubhnéall tá deataigh dar ttoctach agus gar ndaormhúca ionnus gur thuit Deirdre a nanbhfainne faoi" ol sé
"Bu mó fuar sgáth an doruis imsníomh umpa samh a bhoí amuigh a naghaidh a namhud iná sin uile" ar Deirdre
"Dob fhearr bás do fhagáil go cródha mar churadhuibh" ol iadsan "ar lár faithche ó lámhuibh ar naimhde ina ar mbeith múchta go hanuasal a tteas agus a tteatach agus ar nadhnacadh foí thursgar seantoighe " An sin do cineadh comhuirle acu an mbruibhion d'fhágbháil
"Monuar" ol Deirdre "nach bás a fuair mé an lá sul far fhág mé an dún sa roimhe; mo crádh nachar marbhadh mé an oidhche gineadh mé sula bhfeicin an ár so" agus is amhlaidh bhí Deirdre caoine agus í ag glanadh na fola ó chréachtuibh na bhfear
Uaine seal ghairid d'fhuaradh an mór theas do raibh acu ansin iar ccosg na tinte go ndearnadar iad féin a bhfochradh ag an tiobroid agus go nibhiodar deoch go gcualadar na slóighte teacht arís
Is an sin do rinneadar daingneach dá sgiathanuibh fa Dheirdre eotorra agus tuccadar léimionna lán-chalma thar múruibh na bruighne amach agus is amhlaidh ag imthiacht tar faithche na Craobhruaidhe amach do bhádar ag sluidheadh agus ag sléachtain no slóighte rompa agus 'na ndiaigh conach roibh éin dar teacht dá ngarr nachar fágadh 'na ccosar cró ar lár na faithche
34
Is an sin do dhreasaigh Conchubhar na slóighthe 'na ndiaigh agus is amhlaidh bhádar Clann Uisneach iar nimteacht thar théoran na faithche agus Iollann Fionn ar a ccúla gá ccosnamh agus ag cosg an tóir bhoí na ndiaigh
Is an sin do ránaic Fiachra Fionn mac Conchubhar a ngar d'Iollainn Fionn gur caith urchur gaithe ar leath taobh a mhuinéal fair gur dheargadh a chneis gan mórghuin
Ruaimnaighthear Iollainn uime sin gur iompo agaidh dá nionsaigheadh agus a chlaoidheamh cholg fhada uirlicthe ina láimh gur ciorbhadh 's gur sgapadh dlúth-dhronga ar lár agus ar lán sraithe díobh
Tucc léim ard éanamhuil an sin ag rádh "Ca bhfuil an lámh ro chaith an gath úd" ol sé "an lámh chéana ro loit m'ara
Tighdh nois um ghoire go ndíolfa mé goin mo ghiolla fair " Is an sin ránaic Conchubhar rí Uladh go ndubhairt
"Cumha uaimse dhuit a Iollann" ol sé "agus gan dol ní bhus foide"
"Ní háill liom cumha uait" ol Iollainn Fionn "ach más tú Rígh Uladh naisgiom ort an ainm m'athaira gan fostadh nó toirmeisg a chur orm go leana mé mic Uisneach agus iad ar ma chuimirce"
"Ec so mo mhacsa Fiachra Fionn" ol Conchubhar "is sé ro mharbh do ghiolla agus ro caith an gaeth úd fort uime sin fiachaighe bhur ngoile ria roile"
"Measa liom Clann Uisne iná sin uile" ol Iollainn Fionn "agus ná fosda mé níos sia agus ná tigidh mo ghoire nó bainfe mé cheann de cholann"
"Ní mac moghaidh tá romhad acht ruighrighe" ol Conchubhar "agus ó d'fhógrais catha fair cuiriomsa thusa fo gheasaibh gaisge muna ndéanair comhrac fris san ionadh so noise" ol sé
35
Ro líonastar Iollainn re anfa buile is ro bheartaigheas a lenn leathan urrlicthe go ttug síothadh sár-luath santach ar amus Fhiachra Finn agus gur sginn seision uadha ar teitheadh san raon céadna ar gabh Clann Uisneach ionus nach roibh slighe ag Iollainn iadsan a leanmhuint gan teagbháil air Fhiachra rísi
"Fóill, fóill" ol Conchubhar "accos fan go ccuiridh mo mhacsa m'airm féin fair agus ní cuibhe dhuitse a Iollainn a leitheide sin d'amus thabhairt ach comhlann a dhéanadh ris mar churaidh agus a mhic" ol sé "is a naon oidhche amháin a rugadh thú féin agus Iollann Fionn agus beirse m'airmse umad
an cosgarach agus mo dhá shleagh agus mo chloidheamh agus déan calmacht agus mórcródhacht leó " d'ionsaigheadar an dias curadh a chéile an sin agus d'fhág an rígh a mhac féin agus Iollainn Fionn a lár na hiargala agus d'imthigh leis a ndiaidh a tóir
Goireas Conchubhar ar Chathfaidh draoi chuige agus dubhairt fris "A Chathfaidh caoimh" ol sé "imthighse agus imir draoidheacht for Cloinn Uisneach más maith leat iad agus fosda iad sulfa millfighthear Uladh uile leó"
"Agus cionnus sin" ol Cathfaidh "nach bhfuil tusa ar tí a marbhadh"
"Ní hamhlaidh tá" ol Conchubhar "óir bheirim mo bhréithir dhuit nach baoghal dóibh mise acht amháin mo bhean féin d'fhagháil uadhfa"
"Do bréitir ar sin " ol Cathfaidh
"Mo briathar ríogha" ol Conchubhar "nach niarraim níasa mhó acht ise chuingbheál dom féin" ol sé
D'imthigh Cathfaidh an sin agus d'imir sé cleas draoidheachta fortha
muir teachtaigh do thonnaibh duaibhseacha dhealbha rómpa ionus go roibh mic Uisneach a snámh ar chlár talmhan accos Conchabhar le buidhan allmhurach agus Ultaigh sa ruaig orra agus nír lámhadar baint riú gur thuit a nairm as a lámuibh
d'fhógar Conchubhar a marbhadh gan fhuireach agus nír faomhadar na hUltaigh sin do dhéanadh agus do bhí ócclách an sin a tháinic ó Finn-Lochlan
Máine Lámhdhearg agus do marbhadh a dhís dhearbháthar re Naoise an oidhche sin féin
Uathach agus Ciothach a nanmana agus dubhairt a fear sin go muirfeadh sé féin Mic Uisneach agus cheangail na hAllmhuraigh iad chum a ndíthcenta gur beanadh na trí cind díobh le trí luath-bhéidhmionnaibh chlaoidhmhe ó láimh Mháine lámh-garbh
Accos do léig Uladh trí trom-gártha caointe umpa agus do ghéis an athchaoin re meád a néigin an oidhche sin agus ro ghéisiodar trí prímh-thonna na hÉiriond re géim na hathchaoine
Tonn Clíodhna, Tonn Tuaighe agus Tonn Rughruidhe fon bhfiongail sin Chloinne Uisneach
36
Do bhí Conall Ceárnach an oidhche sin a nDún Subhairce agus do chualadh búirfeach na Tuinne Tuaithe
"Is fíor sin" ol Conall "atá Conchubhar agus Uladh a néigin agus ní cóir domhsa éisteacht fris " Do ghabh Conall a airm agus a éideadh gaisge uime an sin agus ro ghluais san raon go hEamhain go bhfacaidh na duibhnéalla duaibhseach deataigh, an cheó chíordhubh casurlach corrach ós cionn na Craobhruaidhe agus na doighre donruadh lasargha foir imiol na bruighne
Do luaithe Conall go ránaic a lár na leirge mar a bhfuair na cuirp ciorbhtha carnta ann agus na slóighte ar sraith iar sléachtain siar fa seach ar feadh na machaire bonn re bonn
Dobh ionghnamh aidhbhél re Conall an ár do chonairc's gan éineach beo dá goire gur ghlaodh ós ard ag rádh "Créd is fochain nó cia do roighni an mhór-ármach so " ol sé
Do chualadh guth allmhuraigh gunta a lár na sratha ag rádh "an fear úd shoir re húr na faithche tá ngleic re mac an rígh anois"
"Cui hé bodhéin " ol Conall
"Nocha nédir mé" ol an tallmhurach gunta
"Is amhlaidh do boí an iorgaoil an sin idir Iollainn Fionn agus Fiachra a ccruadh-chomhras 'sa ccomhlann fír-nimhneach go feadh thréibhse fhada ór ba luath-chossa caol luirgneach an laoch sin mac Chonchubhair, 's as amhluidh do lingeadh le lúgh léimionna a seachnadh gach buille ó Iollainn 's go sginneadh amach bhfad uadha's go ccaithfeadh na gaethe tar ais for Iollainn acht cheana ní raibh gath nó saighid ag Iollainn Fionn gan caitheamh acht a chloidheamh cholgfada amháin agus fós choncas dó nachar bh'áil le Fiachra acht iargoil do shíneadh amach uim toirmeisg ar son dol a d'fhurtacht Chloinn Uisneach agus tucc maoidhm uadha 'na ndiaigh
Bhoí Fiachra ar a chúl an sin go díon re mór-gháir is le frassa gaith
Iompoighios Iollainn aghaidh fair an sin go ndubhairt "ná sgin abhfad uaim anois mar chlaodhairc acht seasamh mur churaidh agus tobhair comhlan domh" ol sé
Caitheas Fiachra an gath an aghaidh gur maoladh ar éadan a cathbhar Iollainn é
Tógas Iollann an gath agus do sginn Fiachra ar ais
Tucc Iollann rotha an urchur gan ioroll ar amus Fhiachra gur ghoin ar cholp a choise é
Lingios ar leithchois iaram gur tharaing an maol rinn sin as a chois eile
Ionsoigheas Iollann eision an sin le frasa borb-bheadh manuibh gur chur ar sgáth a sgéithe é
Sé sin tráth thánaic Conall Ceárnach fá lán buile ar fhaicsin gach ár ar feadh na faithche accos Fiachra mhac Conchubhair san éigindáil sin gur ionsoidh Iollann Fionn gan fuireach's gur sháith an cúl-glas tré na chléibh
"Cibé ro ghoin san dáil mise ar leith mo chúil bhéaruinnse comhrac aonar ar m'aghaidh dhó" ol Iollann Fionn sa chrú ag imtheacht ar lár
"Cia thú féin" ol Conall
"Mise Iollann Fionn mhac Fhearghuis" ol sé "agus más tusa Conall Ceárnach is mór an t-éacht do rinnis mise do ghoin agus mic Uisneach ar mo choimirce"
"Maseadh" ol Conall "ca bhfuil Clann Uisneach nois nó créd fá bhfuilir le Fiachra"
"A raon maoidhme" ol Iollann Fionn "agus Conchubhar cona mhórbhuidhion san ruaig orrtha iar m'fhostasa mu chomhraic re Fiachra agus um thoirmeisg na leanmaint ná cosnamh" ol sé
"Is truagh an dháil" ol Conall "nach mór mo mhire " agus do tharraing a lann agus do bhain a cheann de Fhiachra mhac Conchubhair
"Maith anam a Chonaill" ol Iollann Fionn "tá arraing an bháis ormsa nois agus maithiom dhuit a ndearnais orm má leanair an tóir agus cosnaigh Clann Uisneach má beirir beó orthu " 37
Gluaisios Conall go luagh lán buile ina ndiaigh a lorg a tóir acht ro bháodar mic Uisneach marbh cheana
Tárla Cathfaidh an draoidh san raon roimhe ar stad ren aghaidh soir for faithche na fiongala re tuargbháil gréine faoi gruaim-néallaibh
"Créd so a Chathfaidh " ol Conall
"Cia fáth staonadh " ol sé
"A cclluin tú an gháir a Chonaill " ol Cathfaidh
"Cia fáth sin " ol Conall
"Gáir fionngala súd" ol Cathfaidh "agus is mall ar ttriall óir is marbh Clann Uisneach nois agus féach so chugain an tóir agus Conchubhar a teacht agus gan Deirdre leis
Téid Conchubhar amach as raon réidh ar bhfeicsin na díse agus níor bh'áil re Conall teaghbáil air
Acht cheana ro lean Cathfaidh é dá agallmhadh
38
"Is cosmhuil nach bhfuair tú an bhean" ol Cathfaidh
"Ghéabhthar í
Fiontar í " ol Conchubhar
"Cionnus sin
mar sgar siod léi" ol Cathfaidh
"'S gar ó sgaradh a ccinn leó" ol Conchubhar
"B'urus duitse a sgaramhaint gan dortadh fola" ol Cathfaidh "agus do bhréithir a choingbheál domhsa"
"Níor bhféidir ise chuingbheál an fhad is mhaireadh Naoise" ol Concubhar
"Nár mhairidh tusa ise " ol Cathfaidh agus tógbhus a lámh a nard na gréine go ndubhairt: "Seacht ccéd bliadhan ó tógadh teach na hEamhna agus ó claidheadh an Ráth ríogha sin ris an riaghan Macha agus ón lá niú amach ní bhíon rath a coidhche ar Eamhain accos budh hí an ráth gan rath ro-iongantach" accos do bfhíor do Chaithfaidh a ndubhairt ór ní roibh Eamhain ag Conchubhair a bhfad nó a seilbh ag éin nduine dá shliocht ó shoin a leith
39
Iomthúsa Dheirdre do bhí fon tráth sin ag caoi go truagh iar bhféachain na fiongala go ristigh a héighmhe néallaibh neime is ag tarrain a folt na ndlaoidhibh g imtheacht re gaoith ar feadh na faithche fuilteach accos is amhlaidh do bhí ag caoineadh Cloinn Uisneach san laoidh mar leanas
{C Fil
} An-mhór ana héachtasa a nEamhain mar a ndearnadh an meabhail; Oidhe mhic Uisneach gan onn, gabhla ghaisgidhe na hÉirionn
Ádhbhar rígh Éireand uile Árdán feathach folt-bhuidhe, Éire accos Alba gan oil ag Ainnle 'na urchomhair
An domhain tshíar accos tshoir agad a Naoise neartmhair, do bhiadh uile suibh-réidh muna ndéantaoi an móireácht
Adhluicthear misi an a bhfeart accos cloidhtear ann mo leacht; dá bhfeitheamh is de thig m'éag, ó do chonairceas an mór-éacht
{C Prós} 40
As a haithle na laoidhe sin do bhí teacht ar Albain agus gach slighe ann a roibh sí féin agus Clanna Uisneach san laoidh an ar ndiaigh
{C Fil
} Sorraidh soir go hAlbain uaim fa maith radharc cúan is gleann, faireadh Clann Uisneach aig seilcc aoibhin suidhe ós leircc go beand
Tarla maithe Alban ag ól is Clann Uisneach dar chóir cion, d'inghion Iarla Dún na Ttreóin go ttuc Naoise póg gan fhios
Do chuir chuigthe ilit bhaoth agh allaidh is laogh re a chois is do ghabh sé chuicthe ar cuairt ag filleadh ó shluagh Inbhear Neas
Mar do chualadh mise sin líonas mo cheann don éad, is téighim um churach amach fa chuma liom beó nó éag
Leanaid misi amach ar shnámh Ainnle is Ardán nar chan bréag ag fillid misi leó asteach dias do chuireadh cath ar chéad
Tucc Naoise a briathar fíor is do luidh fo thrí a bhfiaghnuis airm nach ccuirfeadh orm gruaim nó go ndeachaidh ar shluadh na marbh
Tucc an bhean ó Dhún na Ttreóin briathar mór is móid mhear nó go ndeachaidh Naoise d'éag nach rachadh sí féin le fear
Uch
dá ccluineadh sisi anocht Naoise iar ndol fo leacht a ccreí do ghuilfeadh sí go beacht 's do ghuilfinnse fo sheacht léi
Ca hiongnadh cion agam féin ar chríoch Alban fa séimh ród, fa slán mo chéile 'na measg fa liom a heich accos a hór
{C Prós} 41
Asa haithle na laoidhe sin mar do fuair Deirdre aire cháich ar a chéile táinic roimpe ar fud na faithche go ttárla CúCholainn di agus naiscios a cuimirce fair agus d'innis sgéala dhó ó thús go deireadh amhail mar tharla do Chloinn Uisneach agus bu rotruaighe re CúChulainn sin óir ní raibh duine san domhan dob ansa leis iná Naoise agus táinic CúCholainn le Deirdre go hairm a roibh na codlaidh sínte ar bhruach na huaighe agus do luidh sisi ar ucht Naoise agus do ghabh ag sgaoileadh a folt agus ag géar-caoineadh agus do rinne an laodh ann
{C Fil
} Fada an lá gan Clann Uisneach níor thuirseach bheith 'na ccuallacht, mic rígh le ndíoltaoi deoraidheadh, trí leómhoin Chnuic na hUamhcho
Trí leannáin do mnáibh Breatain, trí seabhaic sléibhe Ccuilin, mic ríg dar ghéill na gaisgidh, is dá ttuccadaois amhais urruim
Na trí beithreadh bheódha, trí leómhain líofa Chonnraidh; mic rígh dar dual moladh trí mic ochta na nOltach
Triar laoch nár mhaith fá urraim a ttuitiom is cúis cruaidhe, trí mic inghin Cathfaidh trí gabhla chatha Chuailccne
Trí draguin ó Dhún Mónaidh na trí curaidh ón Ccraobhruaidhe, dá ndéis ní beó misi, triar do bhriseadh gach aon ruaig
Triar do hoileadh aicce Aoife aga mbíodh críocha fá chánaigh, trí huaintheadh bhriste catha, triar dalthadh ro bhí ag Sgathach
Triar daltadh do bhí ag Uathadh, tria laoch fa buan a ttreise, trí mic oirdheirc Uisneach, is tuirseach bheith 'na neasbhuidh
A sé mailighe dearcsnaidh donna, a sé bfuineóga glan éadtroma, a sé roisg uaine mar lonnradh, is a ngruaidhe mar grís chonna
Sé colpuidhe mur chlúmha eala, a sé nglúine ngasda ngeala, a sé nglaca slime sleamhna, a sé slata fionna fionamhna
Meóir fhada lagha bána, a lámha séada fada falláin, a ccuirp budh gile nón sneachta is a bhfolt mur chlúmha na bhfiacha
Airdrígh Uladh do thréigios ar éalógh do ghrádh Naoise, gear mo shaoghal 'na ndiaigh ó fearfad a ccluithe caointe
Go mairfinn a ndiaigh Naoise na saoilidh neach ar talmhuin nó ndiaigh Ainnle accos Ardán annam ní bhiaidh anmhuin
'Na ndiaigh ní bha beó mise, triúr do lingeadh a lár deabhtha; ó chuaidh mo leannán uaimse do dhéan ar uaighe ceatha
A fhir a thochlas an feartán na déan a nuaimh go docrach; biadsa a bhfochar na huaighe ag dénamh truaighe is ocháin
Mór do ghéabhainn do dhochar a bhfochar na ttrí ccuradh; is duilgheinn gan teach gan tinne, ní mise nach biadh go dubhach
A ttrí sgiatha 'sa ttrí sleagha fá leabaidh dhomh go minic; cuir na trí cloidhimh cruaidhe ós a ccionn san uaigh a ghiolla
A ttrí coin is a ttrí seabhaic biaidh feasda gan lucht sealcca, triar congabhla catha, triar daltadh Conuill Cearnaigh
Trí hialla na ttrí ccoin sin do bhean osnadh ó mo chroidhe se: is accum do bhí a ttaisgidh a bhfaicsin is fáth caoidhe
Ní ro bhádhus ariamh um aonar acht lá dhéanta bhur nuáighe, gi minic do bhí misi, accos sibhsi go huaigneach
Do chuaidh mo radharc uaimsi ag faicsin h'uaighe a Naoise, gear go bhfuícfe m'anam mé, ní mhairion mo lucht caointe Ós tríomsa do rineadh an fheallsa biadh mo ghalra lán tuirseach, 's trugh nach raibh mé ttalmhan sul dá marbhadh mic Uisneach
Truagh mo thuras le Feargus dom chealgadh don Chraobhruaidhe, le na bhriathraibh bláithe binne do mealladh sinne an aonuaire
Do thréigeas Aoibhneas Uladh ar thriar curadh dob annsa, mo shaoghal feasta ní fada 'na ndiaidh is áonar dhomhsa
Is mé Deirdre lán duibhe is me air foighneall mo bheatha, bheith ndiaidh mo céile is miste ní biáidh misi ní bhus foide
{C Prós} 42
As a haithle na laoidhe sin do ling Deirdre ar mhuin Naoise san bhfeart agus fuair bás a ccéadóir agus do tógbhadh a lia ós a leachta agus do sgríobhadh a nanmanna ós a ccionn agus do fearadh a ccluithe caointe as a haithle
Cona í sin imtheacht Dheirdre agus Oide Cloinne Uisneach
- NAOIMH AN EARRAIGH
Naoimh an Earraigh dom chabhair gach lá le Pól, Brighid 's a banna agus banaltra an Áirdmhic mhóir, Saoithe seasaimh is fearra chum námhad do chlódh, 'S go dtighidh dá bhfeartaibhsin mh'anam bheith sámh i nglóir
Naoimh an tSamhraidh tagadh im dháil le hEóin Um Íosa an Leanbh do cheannuigh ar árdchrois slóigh, Is díobhsan Peadar 's ní fheadar cá bhfágfainn Pól, Dís le leagthar an t-eascara is dána beó
Naoimh na scaball is fearra atá ar fagháil san bhFóghmhar Tigheadh dom thearmuin feasta le Parthalón; Bíodh an t-aingeal im fharra, agus Máire an ógh, Go ndíonaid m'anam ar lasair ghuirt ghránna an smóil
Naoimh an tailimh is aingil na n-áirdreann róm Um Íosa neartmhar mo chara is mo Shlánuightheóir, Ós fíor go gcleachtaid an charthannacht ghrádhach mar nós, San nGeimhreadh aitchim go dtagaid dom árdach leó
Amen
FÓRÍOR DEACRACH
Fóríor deacrach atuirseach aoirdéigneach Mo chomhnuidhe fada san bpeacadh go míbhéasach A Eóin bhinn Bhaiste, a chara na bhfíornaomha Fóir, fill, freagair is cneasuigh mo dhaoirchréachta
Tóg dínn feasta gach scamall ler fríth daor sinn, Móidí is eascaine fearg is fíoch fraochta, 'S gach sórt díobh chleachtainn, nár cheaduigh an dlighe dhéanamh, Trér breódhadh brígh is balla mo bheathadh is mo mhínchéadfadh
Ós deóruidhe dealbh le fada óm thír féin me, 'S gan lón puinn agam chum tagartha an laoi dhéadhnaigh, Ó bhrónscíos cleasa agus cealg an tsaoighil bhréagaigh, Treóruighidh bealach mo leasa go mín réidh me
Ós díbh dfhreagrann beannuightheachtaí an lae indiu, 'S gur nós díbh cabhair na bpeacach do ghuidheann géar sibh, Seóil sinn teagaisc is bailigh go prímhléideach Ag comhall dlighe an Athar fá bhrataigh an chrainn chéasta
A chrainn chéasta chaoin chraoraic do breacadh de chrú Chríost ghléigil, Rí naomhtha na bhflaitheas gan chúis, Síth déin dam, bí réidh liom, is glacaidh me chughaibh, Ag caoidh an scéil sin fít ghéagaibh go hatuirseach dubhach
9
- A EÓIN BHAISTE GHLÓRMHAIR
A Eóin Bhaiste ghlórmhair 's a ghliadhaire chlúmhail, Ós leór linn mar lón tu san mbliadhain seo chughainn, Fóirse gach móircheas is dianbhruid dúinn, Is treóruigh san ród sinn go Dia na ndúl
Ó Longáin dixit ar an mbóthar láimh le séipeal na gCloithínidhe, 1821, a n-aice Chorcuidhe
10
- A NAOIMH EÓIN BAISTE
A Naoimh Eóin Baiste bí im aice san gcrích dhéadhnaigh, Mar fhíorstór seasaimh dom anam le linn glaedhte air; Tá an tslighe rófhada is ní fheadar cá tír dhéanfainn, 'S a laoigh, seóil mar sin go cathair na bhfíornaomh sinn
Díon fós m'anam ar dheamhan na daoimhéinne, 'S ar ghaoith chró cathuighthe cealg an chríontsaogail; An chlí dhreóil dhealbh so ceangaltar í ar céadna, I slighe chóir aithreachais fhada agus fírthréadhnais
An Fear Céadna cct do Naomh Eóin Baiste an 24 lá Mheitheamh an tsamhraidh 1830
11
- MO BHRÓNSCÍOS DEACRACH
Mo bhrónscíos deacrach atuirseach fírdhéarach, Me im dheóruidhe dealbh ar mhachaire an chlaointsaoghail, Gan stór puinn agam ná caraid ar tí a dhéanta, Is a Eóin bhinn Bhaiste bí im aice le linn m'éaga
Micheál Ó Longáin cct d'Eóin Baiste naomhtha san mbliadhain 1810
12
- A PHÁDRAIG, A ÁRDASPAIL
A Phádraig, a Árdaspail Éireann tiar, Is náireach mar táidsin tar th'éis san iaith, Ag fáscadh go dána ar chlaenbheart dian, Gan chrábhadh gan ghrása gan ghéill do Dhia
Is cás liom mar thárlaidh dhon Ghaedhlfhuil fhiail Dobfheárr, de shliocht Ádaim, reacht béasa is ciall, Le láneasbaidh fagháltais go faonlag fiar, Gan fábhar le fagháil dóibh ná réidhteach fiach
Chomh cráidhte agus táidsin ag claonspruit dhiabhail Tháinig don ádhbhadh so Néill is Bhriain, Go bhfuil lánchuid den táin sin ag gléas chum triall Tar clár glas na lánmhara i gcéin gach bliadhain
13
- MO THURAINN MO CHREACH
Mo thurainn mo chreach mo cheas mo mhíle léan Mo thuirse mo dheacair chneadach chnaoite ghéar, Iomad na gcean ag teacht im shlighe gach lae, 'S ná tigeann liom leath mo bheart go cruinn do léigheamh
A Mhuire na bhfeart s a Bhanaltra aoirdmhic Dé, Guidhse do Leanbh geal mo dhíon ar bhaoghal, Ó iomarca cealg cleas is claoine an tsaoghail Na spride nach maith is neart na clí nach réidh
Rí na naomh dar ndíon gach lae Ar shaigheadaibh daora an diabhail Dobhíonn go géar ar tí gach n-aon De chloinn bhoicht Ébha riamh; Mo mhíle léansa claoidhte faon sinn Faoi gach éileamh dian; Acht tríotsa, a Éinmhic dhílis Dé Go dtigheamna saor ón bpian
Leitir Ó Dhonnchadh Ó Fhloinn Chun Míchíl Í Longáin
A chara na dáimhe, As maith do rin Aodh a theachtaireacht anois
Tug sé damh an sean-leabhar fa dheóig agus is fíor nach a lámhaibh namhad do chuir sé é
As truagh nachar fhág an sgríobhnóir an obair ní bu bhunudhasaighe ina dhiaigh
Gidheadh, as maith í d'fhagháil mar so féin
Atáid trí fichid leathnach aithsgríobhtha agam don tsean-leabhar, ar mhodh do chuirfigh luathgháir ort, aithbheoghdha, san litir san órdughadh agus san oirleaghadh chéadna, go díleas gan earráid, ach san mhéid nach féidir le géardhearc sgríobhnóra d'fhaicsin, - óir atáid línte go hiomlán gearrtha amach d'uachtar chuid do na duileógaibh, agus as d'fhéachain an foirtil me dá bhfagháil ad' shean-mhacleabharsa do chuireas m'achnaidhe dá iarraig; agus as buidheach me ó d'éistis í
Ag so thall agat an duain ba mhian leat d'fhagháil, agus tá dóchas agam ná caillfigh Aodh í ó cuireadh ar a aireachas é
Níor chluineas focal d'uacht Chormaic N
ó sgríobhas duit é
An é gur chaill sé é sin
As maith do rinis an chúirt neamhchrábhaidh d'fhuathughadh
Cuirfead Seán Ó Muláin ar a aire
Cuir tuairisg Agallamh na Seanóiridhe, leabhar saidhbhir; atá sé ar bhruach na Soininne a náit éigin
Do chuir Árd-easbog na Mumhan tamal beg ó shoin obair éigin a Ngaoidheilg chun Séamuis Í Éilí dochum í do phriontáil
As é Diarmuid MhagCraith tug aníos an obair, agus as é D
d'inis damh sin, air gcathamh proine am fhochair
Do thrácht sé ar mh'ainmsi re Séamas Ó Héilí, agus adubhairt Séamas go ma mhaith leis me d'fhaicsin na hoibre sul gcuirfeach í a gcló; ach ní fheaca í fós
Cluinim go bhfuil an Cathmhíle Vallancey ar aigne teacht ó Áthcliath gus an gcaithir so Chorcaighe chum lonughadh inti
Ní haithreach linn sin, a Mhíchíl ghrádhach
Go dtuga Dia do chéile ionmhuin slán óna toircheas
Más cúpla inghean bheas aice, as dóil liom gur maith na hainmneacha dóibh Anna agus Máire
Atá a fhios agat gur bh' Anna máthair na hÓgh ionar gineadh ár Slanuightheóir, agus gur Mháire a hainm féin
As me an duine sin atá a Gcorca i
Gráthóir na Suagh
an 25 d'Ochtmhí na bliadhna 1805
As ró-ionmhuin re cat iasg, gé mionca iad a' fiach na luch etc
Níl sgéal faghálta fós ó na hImpribh ach go bhfuilid a' drantughadh go dian
- NAOIMH AN EARRAIGH
Naoimh an Earraigh dom chabhair gach lá le Pól, Brighid 's a banna agus banaltra an Áirdmhic mhóir, Saoithe seasaimh is fearra chum námhad do chlódh, 'S go dtighidh dá bhfeartaibhsin mh'anam bheith sámh i nglóir
Naoimh an tSamhraidh tagadh im dháil le hEóin Um Íosa an Leanbh do cheannuigh ar árdchrois slóigh, Is díobhsan Peadar 's ní fheadar cá bhfágfainn Pól, Dís le leagthar an t-eascara is dána beó
Naoimh na scaball is fearra atá ar fagháil san bhFóghmhar Tigheadh dom thearmuin feasta le Parthalón; Bíodh an t-aingeal im fharra, agus Máire an ógh, Go ndíonaid m'anam ar lasair ghuirt ghránna an smóil
Naoimh an tailimh is aingil na n-áirdreann róm Um Íosa neartmhar mo chara is mo Shlánuightheóir, Ós fíor go gcleachtaid an charthannacht ghrádhach mar nós, San nGeimhreadh aitchim go dtagaid dom árdach leó
Amen
FÓRÍOR DEACRACH
Fóríor deacrach atuirseach aoirdéigneach Mo chomhnuidhe fada san bpeacadh go míbhéasach A Eóin bhinn Bhaiste, a chara na bhfíornaomha Fóir, fill, freagair is cneasuigh mo dhaoirchréachta
Tóg dínn feasta gach scamall ler fríth daor sinn, Móidí is eascaine fearg is fíoch fraochta, 'S gach sórt díobh chleachtainn, nár cheaduigh an dlighe dhéanamh, Trér breódhadh brígh is balla mo bheathadh is mo mhínchéadfadh
Ós deóruidhe dealbh le fada óm thír féin me, 'S gan lón puinn agam chum tagartha an laoi dhéadhnaigh, Ó bhrónscíos cleasa agus cealg an tsaoighil bhréagaigh, Treóruighidh bealach mo leasa go mín réidh me
Ós díbh dfhreagrann beannuightheachtaí an lae indiu, 'S gur nós díbh cabhair na bpeacach do ghuidheann géar sibh, Seóil sinn teagaisc is bailigh go prímhléideach Ag comhall dlighe an Athar fá bhrataigh an chrainn chéasta
A chrainn chéasta chaoin chraoraic do breacadh de chrú Chríost ghléigil, Rí naomhtha na bhflaitheas gan chúis, Síth déin dam, bí réidh liom, is glacaidh me chughaibh, Ag caoidh an scéil sin fít ghéagaibh go hatuirseach dubhach
9
- A EÓIN BHAISTE GHLÓRMHAIR
A Eóin Bhaiste ghlórmhair 's a ghliadhaire chlúmhail, Ós leór linn mar lón tu san mbliadhain seo chughainn, Fóirse gach móircheas is dianbhruid dúinn, Is treóruigh san ród sinn go Dia na ndúl
Ó Longáin dixit ar an mbóthar láimh le séipeal na gCloithínidhe, 1821, a n-aice Chorcuidhe
10
- A NAOIMH EÓIN BAISTE
A Naoimh Eóin Baiste bí im aice san gcrích dhéadhnaigh, Mar fhíorstór seasaimh dom anam le linn glaedhte air; Tá an tslighe rófhada is ní fheadar cá tír dhéanfainn, 'S a laoigh, seóil mar sin go cathair na bhfíornaomh sinn
Díon fós m'anam ar dheamhan na daoimhéinne, 'S ar ghaoith chró cathuighthe cealg an chríontsaogail; An chlí dhreóil dhealbh so ceangaltar í ar céadna, I slighe chóir aithreachais fhada agus fírthréadhnais
An Fear Céadna cct do Naomh Eóin Baiste an 24 lá Mheitheamh an tsamhraidh 1830
11
- MO BHRÓNSCÍOS DEACRACH
Mo bhrónscíos deacrach atuirseach fírdhéarach, Me im dheóruidhe dealbh ar mhachaire an chlaointsaoghail, Gan stór puinn agam ná caraid ar tí a dhéanta, Is a Eóin bhinn Bhaiste bí im aice le linn m'éaga
Micheál Ó Longáin cct d'Eóin Baiste naomhtha san mbliadhain 1810
12
- A PHÁDRAIG, A ÁRDASPAIL
A Phádraig, a Árdaspail Éireann tiar, Is náireach mar táidsin tar th'éis san iaith, Ag fáscadh go dána ar chlaenbheart dian, Gan chrábhadh gan ghrása gan ghéill do Dhia
Is cás liom mar thárlaidh dhon Ghaedhlfhuil fhiail Dobfheárr, de shliocht Ádaim, reacht béasa is ciall, Le láneasbaidh fagháltais go faonlag fiar, Gan fábhar le fagháil dóibh ná réidhteach fiach
Chomh cráidhte agus táidsin ag claonspruit dhiabhail Tháinig don ádhbhadh so Néill is Bhriain, Go bhfuil lánchuid den táin sin ag gléas chum triall Tar clár glas na lánmhara i gcéin gach bliadhain
13
- MO THURAINN MO CHREACH
Mo thurainn mo chreach mo cheas mo mhíle léan Mo thuirse mo dheacair chneadach chnaoite ghéar, Iomad na gcean ag teacht im shlighe gach lae, 'S ná tigeann liom leath mo bheart go cruinn do léigheamh
A Mhuire na bhfeart s a Bhanaltra aoirdmhic Dé, Guidhse do Leanbh geal mo dhíon ar bhaoghal, Ó iomarca cealg cleas is claoine an tsaoghail Na spride nach maith is neart na clí nach réidh
Rí na naomh dar ndíon gach lae Ar shaigheadaibh daora an diabhail Dobhíonn go géar ar tí gach n-aon De chloinn bhoicht Ébha riamh; Mo mhíle léansa claoidhte faon sinn Faoi gach éileamh dian; Acht tríotsa, a Éinmhic dhílis Dé Go dtigheamna saor ón bpian
{N JCHAS095 107-119} {L 116} {B 1806 19T} {G L} {U 0463} {C Prós} {M 8} TEXT 1 Ma mithid riot is cóir a mhaoidheamh móréachta dhearbhrathar da mháthar, go sonrach an 8 mhi na bliadhna so: et uime sin adeirid na haoilig (no is mian reo a radh) go bhfuil an fiabhrus coididiana a tiocht go dian ar chSeorse, et ar mháor theighleach et go bhfuil an leoghan et an t-aonadharcach maille colamhna an torchaithighreach féin, a riocht na rabhadar fós re 3
chead
bliadhan
an eaglaigheacht bas gan súil re heiseirghe
etc
2 Ce cian do chomhnaidhe o chogar do chomhaltaidhe ni fulair liom gur chluinis torchradh ardthimtire na Breatan, tug amus minic gan athas, ar eirleach na mor-luch (mor cancelled)
3 Do chualais
mur an gceadhna bas anntrathach tSheanaig na siochana do chuir Lauderdale go lansaolta a suiridhe re
dearbhrathair do mhathar
no gur dhein maicne na n-olc gne tathaighthe re Frederic (anos) fluchshuileach, d'fhag é gan tigh, gan aird, gan aitreabh; gan oiread et feár in uice mar do fagbha ag Proinsias roimesi
4 An 8mhadh la d
ochtmhi na bhliadhna (sic) so tainig an luch mhór sa chlann an ithlinn Frederic - An 10mhadh la do marbhadh leo a mhac
Laoiseach prionsa Pruisia
An 14 la do tugadh an cath calma úd (Cath Jena in marg) badh cosamhail re Cath Cluana Tairbh ionar cuireadh an ruag ar Frederic et ar a shluaghtaibh iomdha, do goineadh Duke Bhrunswic go milteach et fos do chaill se a radharc, do rineadh priosunach do Phrionsa na n-Arástaidhe et do marbhadh ii each faoi Frederic e féin, et a bhean rioghan lear mhian cath
sin do chonairc si e iar na heitilt
5 An 25 lá do ghabh na luchaigh seilbh Berlin et an 28 tainig dearbhrathar do mhathar féin asteach don caithir sin et do rín comhnaidhe inte
An ait eile dobadh eigean don Phrionnsa Hohenloe tabhairt suas maille 16000 cosaide airm, 6000 armmharcach 45 do bhratachaibh 64 canoin infheadhmadh
Do marbhadh fos mac eile do Frederic an la so
an 29
Prionsa A
Ferdinand et móran nach e etc ar mhodh go n-aithristear gur cuireadh an ruag an tan so ar 10 mile eile diobh et gur sgaipeadar mórbhuidhean Frederic ar feadh mhoin an áir amhuil ceo fobhair ar eirge ghréine, do thoisg mhóráithis na laoch
Adeir dearbhráthair do mháthar gur togbhadh go deanach 60 000 eile priosunach 65 do mheirgibh 600 canuinn et ós cionn 20 ardtheoiseach
etc
Do theith Frederic et word erased ni feas cá haith a bhfuil se
Do rin t-uncle uachtarán don taoiseach Cleirk ar Bheirlin et ar Rioghacht Phrusia go huile
As clos damh gur fear aon tre dhuit an taoiseach so
Cleirc agus gur o Thiobradaran e gan amhras
et fós do cuireadh a gceill domh gur Ciaraigheach an mór-thaoisach eile ud
Solt et gur Mac Sheehy a ainm dileas
Na biodh eagla ort a Ghaodhal ionmhuinn an tan ataid na mórchuiraidhe-si a bhfabhar ag t-uncle etc as amhrach do comaltaidhe gach la
6 An 6 la don 9 mhi do togbhadh caithir
Lubec leis an taoiseach
Bearrnadot
et do togbhadh Magdeburg an 8 la, an foslongport bu treise sin Orip
et adeir leitir o Hambuirgh nach feas d'aoineach ca hait don Ocheathardha ionar fholaic Frederic é féin - d'eag Duke Bhrunswick an Altona an xii don 9 mhí et do bhrigh mar goineadh et fós an tan chualadh se gur chaill se a Rioghacht do bhris a chroidhe et d'éag
Do rineadh priosunach do Phrionsa Meclenburgh
dearbhrathair bheanrioghan Phrusia leis an dtaoiseach Sabhary et do word cancelled chuaigh na luchaigh go Poland an 5mhadh le do shaoradh na bPoles o anbhruid an trir úd do chreach iad
breaks off
{N Éigse12 1-28} {L 3} {B 1806c 19T} {G L} {U 0401} {C Prós} {M 8} Do Lochtaibh na Teangan "An té fhaireas a theanga, faireann sé a anam", 13 Caib (v 3) de Leabhar na Sean-Fhocal
1
Anso agus i mórán rannaibh dhon Scríbhinn Diaga, deir an Sprid Naomh linn ná fuil dul óna anam a mhilleadh ag éinne mara gcuire sé srian lena theangain
An té, deir an tAspol, do mheasann go bhfuil creideamh aige agus ná cuireann srian lena theangain, creideamh gan tairbhe tá aige
Anois táid cheithre mórlochtaí ag roinnt leis an dteangain 'na bhfuil sé diancheangailte ar gach Críostaí a seachaint, sé sin, bréaga, focail mhígheanmnaí, mionna agus monabar
2
Is fuafar le Dia na fírinne an t-éitheach, agus insa 12 Caib
v
22 do Leabhar na Sean-Fhocal deirthear linn go bhfuil gráin aig an dTiarna ar an mbéal bréagach
Ní hé amháin gur cáim ar dhuine an t-éitheach do réir dhlí Dé, ach fós is scorn le gach n-aon dhe ghairm ná dhe dhea-chlú locht chomh táir leis do chur ina leith
Dá bhrí sin is tarcaisne mhór do thabhairt do dhuine onóireach, a rá go dtug sé a éitheach
Táid bréaga dhá gcleachtadh chomh forleitheadúil i measc dhaoine dhon choitiantacht sa náisiún so gurab ionann d'fhéadfaí a gcosc uathu agus d'fhéadfaí duine dubhchroicinn do ghealú
Go dearfa, ni fheaca go fiú éinne amháin riamh eatarthu súd 'na gcuirfí aon ní suimiúil ina leith, do theipfeadh ar bhréig a dhéanamh chun é féin do shaoradh
3
Anois i n-éamais na bpeacaí gan áireamh do níd lucht chleachtaithe an éithigh, le calaois i ndíol agus i gceannach etc , agus leis na míscéala do chumaid agus do leathanaíd, agus lena ndéinid dochar agus díobháil mhór dhos na céadta, tá aon ardchoir amháin inar dóigh liom go mbíd mórán acu ciontach, sé sin, i gceilt a bpeacaí i bhfaoisdin nó go háirithe i gcur slachta bréige orthu, ar chor ná tugaid staid fhírinneach a gcoinsiais chun soluis; agus tar éis bréige dhéunamh lena -oide faoistin go ndéinid bréag leis an Sprid Naomh agus mar sin go maraíd a n-anamnacha mar ar chóir dhóibh a leigheas
4
Focail mhígheanmnaí nó bharbartha, an tara locht do bhaineas leis an dteangain
Táid seo dhá gcleachtadh ag suim gan áireamh aos óg 'na bhfuair diabhal scanrúil na drúise lúib istigh ina gcroíthe, ag dailtíní sráide, ag mná mígheanmnaí, ag lucht oibre, ceardaithe, seandaoine drochbheathacha agus ag an uile dhrong drúisiúil
Is rófhánach a théann comhairle i bhfeidhm ar dhaoine bhíos tugtha dhon drochbhéas so: mar a dhallann an drúis an tuiscint, do bhodhrann sí an chluas i n-aghaidh na comhairle, do chruann sí an croí agus do chuireann sí screabh ar an gcogús chun ná griogfaidís na scrupail é
5
Is leis sin a deir an Scríbhinn Diaga go mbeid a gcnámha líonta dho dhrochbhearta aoise a n-óige agus go gcodlóid siad ina bhfochair san uaigh
Cé dhea, tiocfaidh an lá ina bhfeicfidh an té chleachtas ráite mírialta agus ina bhfaighidh amach go dúch dhó féin, go bhfuil Dia ann do chíonn an uile ní agus do bhéaras chun géarchuntais é ar son gach focail drúisiúil do labhair sé air feadh a shaoil agus go bhfuil tine chéasaitheach ann do dhóifeas go brách an teanga thrúaillithe lenar mhill sé a anam fhéin agus anamnacha mhórán eile, ag líonadh a n-aigeanta le drochsmaointe agus a n-inchinnithe le taispeáintí gráiniúla
6
Níl éinne atá tugtha dhon locht so nár bh'fhéidir a rá go fírinneach gur duine galair i measc muintire é, pláigh i mbaile é, lotamóir ar aos óg, seirbhíseach leis an ndiabhal agus namhaid fhógartha dho Dhia: do bhrí, dhá bhfuil do lochtaibh ag baint le claonta an duine ná fuil aon cheann acu is mó shladann d'anamnacha ná focuil bharbartha
Do bheir an diabhal cleasintleacht don té chleachtann iad agus brosdaíonn sé chun a ráite é
Siad comhrá is cliste aige iad in gach cuideachtain ina mbíonn sé agus is leo do mharaíonn sé a anam fhéin agus anamnacha chách eile d'éisteann leis; ar nós mar fheochann rua-ghaoth duilliúr agus bláth na gcrann, mar an gcéanna loisceann bréananál an duine bharbartha bláth na geanmnaíocht agus duilliúr na discréide
7
Nuair a ghearrann gadhair oilc duine, téann an réim ina chuid fola agus leathann ar a fuaid; i suim aimsire ina dhiaidh san tagann buile ar an té gearrthar
Mar an gcéanna, nuair a cuirthear nimh na bhfocal neamhgheanmnaí i gcroí an duine óig ná fuil san am san fios a n-urchóide aige, b'fhéidir gur i gceann suim bhlian ina dhiaidh san do bhrisfeadh sí amach, do lasfadh sí anmhiana agus d'adhnfadh sí tine na drúise ann
Is trua san an teanga do deargadh le fuil Íosa sa tsacraimin, go ndéanfaí úsáid di chun éirligh do dhéanamh air na hanamnacha 'nar ar a son d'éag sé ar chrois
Cé mór teangacha na mbeithíoch, ní labhraid focal
Urlabhar, tabharthas fé leith fuair an duine óna chruthaitheoir chun labhairt lena chomhchréatúir, guí chun Tiarna an uile ní, moladh agus baochas do thabhairt dó ar son an tabharthais so agus gach tabharthas eile do fuair sé uaidh insa tsaol so agus go deo ina dheoidh
8
Anois fágaim fénbhur mbreithiúnas, an bhfuil aon dealramh, teanga atá cónaitheach ag déanamh réir an diabhail sa tsaol so go mbeidh sí sa tsaol eile ag síormholadh Dé i gcomhluadar aingeal agus naomh i gcúirt fhlaithiúnais, ionad ná sroisfidh go brách aon ní do bheas neamhghlan
Ní féidir dhíbh a mheas mar a thaispeánaid go soiléir focail dhrúisiúla cá bhfuil triall an pheacaigh
Aithnímid caoire ar a méileach agus gadhair ar amhstrach, agus leis an ndeimhin chéanna aithnímid clann an diabhail óna ráite salacha, mar ná cónaíonn an Sprid Naomh go deo agus nár chónaigh riamh i gcroí teimhealaithe
Dá mbeadh an Sprid Naomh sa chroí ní thiocfadh an bréantas úd as
9
Sibhse go léir mar sin 'nar mian libh réir an Tiarna do dhéanamh, seachnaíg go dian dícheallach an uile dhuine ar a bfhuil an galar tógálach so agus sibhse go speisialta ar a bhfuil cúram clainne, ná fuilingibh éinne dhíobh súd in aon tigh libh
An mhuintir do bhíonn imníoch i sláinte a gclainne agus ina gciméad glan deighlid iad ó lucht smalairce agus diorhacha le heagla go dtógfaidís an aicíd uathu
Is mó ná san an t-imníomh ba chóir dhóibh a dhéanamh gan buachaill ná cailín aimsire barbartha do ghlacadh, nó a ndíbirt nuair a gheobhaidís amach a mbeith lochtach, chun ná tógaidís a gclann aicíd na drúise uathu, an galar is measa ar anam an duine
10
Is trua (monuar), lucht na drúise
mar atá breithiúnas damanta tabhartha orthu ag Críost agus agá aspail, agus mar a bheas an pionós in ifreann ag méadú do réir na bpeacaí do dhéanas an mhuintir do loiteadar lena ndrochshampla agus do réir pheacaí na ndaoine do loiteadar san arís agus mar sin go deireadh an domhain
11
Mionna agus móide an tríú locht do bhaineann leis an dteangain, agus cé ná fuil nimh na barbaireachta orthu agus ná millid chomh minic ná chomh forlíonta léi siúd anamnacha na ndaoine do chloiseann iad dá dtabhairt, ar a shon san is rómhór an díobháil do rinneadar agus táid fós a dhéanamh ag á mbeith chomh forleitheadúil is táid
I mbaile mhór agus i dtuaith bíonn fuaim na mionn agus na móide inár gcluasa, agus ainm Dé dhá maslú d'ainneoin gach mórdhíchill dá ndearnaidh an Eaglais le mórán blian chun a gcosc, agus d'ainneoin na mbagarthaí do ní Dia uilechumhachtach ar an muintir do chleachtann iad
12
Deir an Scríbhinn Diaga linn (Eccls 23 Caib 12): "Beidh fear na mionn do thabhairt lán do mhallaitheacht agus ní scarfaidh oirbhire Dé lena theaghlach"
"Thar an uile ní," deir an tAspal (Naomh Séamas): "a dhriotháracha ná dearbhaig dar neamh ná dar an dtalamh, ná aon mhionna eile"
"Ag deimhniú aon ní," arsa ár Slánaitheoir, "ná habraig ach "is ea, is ea" nó "ní hea, ní hea" " Aon ní tharais sin, ón olc a shíolraíonn sé"
Mionna, droch-vih d'fhoghlaimeann duine i dtúis a shaoil, comhartha neamhfhoighne agus feirge d'áitíos go soiléir go bhfuil an aigne fós gan smachtú ag an gcreideamh agus go bhfuilid a chlaonta fós ina mbeathaidh sa duine
Is gnáthach dhá gcleachtadh iad ag an té 'nar miann leis a chomharsa dho mhealladh agus calaois do dhéanamh air
Sid iad is abharaibh choitianta ag mionna agus an té tá saor uathu níl gá ar bith dho mhionna aige
13
I ndíol nó i gceannach, dá mhéad do dhearbhaíonn duine nó dhá ullmhacht atá sé chun móide dho thabhairt is lúide is cóir é chreidiúint agus is móide is riachtanach dho dhuine a bheith ar a chosaint féin air: do bhrí, an té ná cuireann spéis i ndlí Dé dho bhriseadh agus ina anam do dhamaint le mionna, gur duine gan choinsias é, agus dá réir sin duine tá ullamh chun a chomharsan do mhealladh an tráth ná fuil eagla air mí-ómós do thaispeáint do Dhia
14
Mar leathscéal i mionna deir duine, "ní dhearbhaím ach an uair a bhíonn fearg orm " Ach is peaca an fhearg féin agus coisceann Dia í mar a choisceann sé na mionna
Deir duine eile, "ní le drochaigne thugaim mionna; sceinnid siad uaim; drochbhéas do thugas dom fhéin " Ach d'ordaigh a chreideamh dhó an drochbhéas san do sheachaint; agus nuair nár sheachain, ceanglann sé air a leogan de, agus chomh fada is ná déanfaidh sé a dhian-dícheall chun buachaint air, dá ndearbhaíodh sé míle úair sa ló, beidh sé ciontach i míle peaca
Ní leor droch-vih, mar leithscéal i meisce ná i mbithiúntacht, agus cad é an fáth 'nar leithsgéal i dtabhairt mhionn é
15
Och a Dhia
is mór an trua gur focal barbartha nó mionn do bhíonn dá gcleachtadh ag muintir thí agus do foghlaimaithear go minic ó athaireacha nó ó mháithreacha an chéad fhocal do cloistear ó bhéal linbh
Is anacrach gan amhras é a gcor do bhrí go mbeid a bpianta ag méadú ina dhiaidh so ag peacaí ag clainne, nuair a bheid féin dreoite san uaigh, mar a mhúineadar oibreacha an diabhail dóibh i dtúis a n-óige lena ndrochshampla nó nár chimeádadar iad ó chomhluadar lucht na mionn agus na barbairitheacht
16
Is diomách go dearfa é cor na ndaoine tá tugtha dho mhionna, do bhrí, tar éis a ndearnaidh agus ar fhulaing ár Slánaitheoir ar a son, tar éis gach grásta, tabharthais agus sacramin do thug sé dhóibh, tar éis a gheallúna agus a bhagarthaí go léir, ná déanfaidís le baochas ar son a ndearna dhóibh - nó mar ba chóir a rá, ar son a n-anma féin, an ní do dhéanfaidís ar luach saothair suarach saolta dh'fháil
Óir seasaím air, don mhórán mílte tá tugtha dhon drochchleachtadh so, dá bhfaigheadh gach n-aon díobh siúd scilling an uile lá ná tabharfadh sé mionna ar bith agus go mbeadh scilling le cailliúint aige an uile lá do bhéarfadh, gur gearr go mbeadh go háirithe formhór lucht thabhartha na mionn saor uathu
17
Nách atuirseach an ní le haithris, ball lena n-ordaíonn ár gCruthaitheoir dhúinn guí chuige féin, baochas do bhreith leis ar son gach comaoine do fuaireamair uaidh, agus ball do thug sé dhúinn chun labhairt le chéile agus oideachas do thabhairt dá chéile, go ndéanfaimis úsáid de go diombaoch agus go mínádúrtha chun anamnacha a chéile do mhilleadh, chun naomhainm Dé do mhaslú ar mhórán ócáidí agus ar fhíorbheagán cúise, agus so go léir gan aon tairbhe, ní deirim dhon anam do leonann sé, ach fós don cholainn
18
Sé an t-abhar é, i measc a ndéintear dho pheacaí, siad mionna móide agus eascainí an chuid is tuire dhíobh go léir
Dogheibheann an duine ólach aiteas i slugadh na dí, agus an bithiúnach in ithe na feóla do ghoideann sé
Cé dhea, níl bia ná deoch ná éadach le fáil do bharr mionn
Ní leighisid aon ghalar do bhíonn ar an gcorp, agus ní shásaid aon cheann dá ainmhiana: ar chor, an cheist do curthar sa Scríbhinn Diaga chun na bpeacach, sé sin "cad é an tairbhe do bhainiúir as na drochbhearta do thug inniu chun drochchríche sibh " - go n-oireann sí go róchruinn do lucht na mionn nuair a daorfar iad ar son pheacaí gan áireamh ná dearnaidh sásamh ar bith orthu agus do dhamnós iad chomh deimhneach le meisce nó bithiúntacht
Ar nós mar a dhéanfadh aon bhearna amháin slí dho bheithígh chun foghla do dhéanamh ar ghort agus é ithe go cré, chomh hiomlán is dá mbeadh sé gan claí ná fál: mar an gcéanna, osclóidh aon bhearna amháin, sé sin aon mhórlocht amháin ar an anam slí dhon diabhal chun dul isteach ann, a dhea-oibreacha go léir d'ídiú agus flaitheas Dé dh'iamh air
19
Dar ndóigh is ní soiléir - an teanga do mhaslaíos ainm ardonóireach Dé sa tsaol so, do dhearbhaíonn dar an uile ní do chruthaigh sé agus do bheir do ghnáth drochghuí dhon chomharsain - ná múscaileofar í lá mór na haiséirí chun a bheith ag tabhairt moladh agus glóire dho Dhia go brách
Ní mar sin a bheidh, ach nuair a chuirfidh an bás deireadh le saint drúis craos calaois agus drochbhearta eile, beid na mionna fós dá gcleachtadh mar a bheidh an drong damanta ag tabhairt a mallachta dhá n-aithreacha agus dá máithreacha, don lá rugadh iad, do gach n-aon fé ndeara a mbeith damanta agus do Dhia uilechumhachtach féin <'> cheann iad do chruthú riamh
20
Monabar an cearthú locht do bhaineann leis an dteangain; agus is é ní monabar, a chlú dho bhaint do dhuine nó <'> laghdú go héagórach agus gan é láithreach
Má tá an scéal fírinneach lena mbaintear a chlú go héagórach dhon chomharsain, tá an té inseann é ciontach i bpeaca marbh
Más scéal bréagach é, tá sé ciontach in dá pheaca mharbhthacha, sé sin i monabar agus i mbréigmhaslú
Má bhíonn an duine láithreach, beidh an cúlchainteóir ciontach i dtrompheaca eile, sé sin, in easmailt agus i ndiamhaslú
21
Táid ocht slí lena mbítear ciontach i monabar: sé sin le fírinne, le héitheach, le lochtaí foilíosacha dhuine do chraobhscaoileadh gan chúis, le labhairt go mí-fhabhrach ar a mhaithghníomhartha nó a dhea-cháilíochta do shéanadh, le gan focal do rá ar a shon as a dtuigfar go bhfuil sé ciontach, le fuarchomhrá nó spaidmholadh do dhéanamh air etc
Bíd so go léir ciontach i monabar do chomh airlíonn a dhéanamh, do chuireann ar aghaidh é, nó ná coisceann é nuair fhéadfaidís agus ba cheart dóibh é
22
Mar an gcéanna, an mhuintir do thaispeánann gur taitneamhach leo é bheith dhá dhéanamh cé ná deirid féin aon ní, an mhuintir do chraobhscaoileas coir dhuine fé oibleagáid dhlúthrúin, agus an mhuintir, gan aon choir fé leith dh'ainmniú, a deir go ndearna an duine gníomh do mhaslódh go deo é dá bhfaighthí amach air é
Mar ní hé amháin go mbaintear a chlú dho dhuine air an modh so ach is minic do bheirid an mhuintir do bhíonn láithreach barúil gur mó agus gur measa an gníomh ná mar atá sé
An té níos monabar ar dheichniúr, bíonn sé ciontach i ndeich peaca mhóra, agus dá mhéad a bhíonn láithreach as móide a chionta é, mar a chailleann an té cáintear a dhea-chlú ina mbreithiúnas go léir
23
Áiríonn Naomh Pól an monabar i measc na bpeacaí marbhthacha Róimh
I Caib
30; is fuafar le Dia lucht na cúlchainte I Coir:6 v
10, ní shealbhóid, a deir sé, lucht a dhéanta ríocht Dé
Go dearfa, ní bheidh iongnadh ar éinne an breithiúnas uafásach so do chlos dá thabhairt ar lucht na míscéal má thugann sé fé ndeara an díobháil gan áireamh do thagann díobh, cad í an earraid do tharraingid siad idir mhuintiribh, gach bruíon, imreas, toirmeasc agus cogadh do thagann dá ndeasca, a liacht do lánúna pósta do chuirid ó chéile, a liacht do mhílte fear agus bean neamhchiontach do mhillid siad, do chailleann a ndea-cháil leo gan súil lena casadh, mar as rófhánach do castar í, do bhrí go gcreidid mórán ar feadh a saoil an ní a chualadar agus go bhfuil, nách mór, an uile dhuine claon chun drochthuairim do thabhairt dá chomharsain
24
Ón bhfoghail mhór so do níonn sí, is ea thugaid lucht scríofa na leabhar claíomh na dtrí bhfaobhar ar theanga an mhonabair, mar a mhilleann sí le haon iarracht anam an té níonn é, anamnacha na muintire do chloiseann é, agus do bhíonn ciontach ann in aon tslí dhos na slite do hainmníodh thuas, agus clú an té cáintear
Ní féidir súil a bheith go bhféachfaidh an duine monabrach dhá namhaid ná dhon mhuintir ná fuil báidh air bith aige leo, an tráth ná féachann sé dhá charaid
Cá liacht am do chualaís é ag lochtú dhuine dár mhó ba chóir a chumann ná dhuitse
Bí deimhneach gur cháin sé thusa nuair a thugais do chúl leis
25
Ní féidir muinín do bheith go bhféachaidh sé don té tá ciontach an tráth a ghoineann a theanga an té tá neamhchiontach, mar is é is nós aige an bharúil is measa do thabhairt do ghníomhartha an uile dhuine agus camshlite do chur ina leith do scuabfadh dhíobh nó do laghdódh gach meas dá bhfuil orthu
Óna iompar ba dhóigh leat go mbeadh díol dó chun gach éinne do mhaslú
Ní dóch go bhféachfaidh sé dhos na beoibh nuair ná féachann sé dhos na mairbh
Críochnaíd scanraí an bháis nuair a scarann sé an t'anam leis an gcolainn
Cé dhea tar éis an bháis dá ídiú, níl fear an mhonabair réidh fós leis
Leanann sé ar an dtaobh thall don uaigh é, do bheir sé a bhreithiúnas air, agus gan spéis do chur insa bhreithiúnas do thug Dia ar an muintir d'fhág an saol so; comhchuntas dobheir siúd orthu, pé acu sabhálta no damanta táid
Ní hiongnadh ná raghaidís peacaigh bhochta beo ná marbh óna gcáineadh ag lucht a n-imdheargtha an tráth ná deaghaidh Íosa Críost, breitheamh na mbeoibh agus na marbh uaidh
Deiridís cuid dos na Giúdaigh (Iúdaíochaibh) leis: "Nách mac saoir é seo " Cuid eile: "tá sé craosach, ólach; cimeádann sé cuideachta le daoine dhon cháil is measa"
Deireadh drong acu go raibh sé a seilbh an deamhain agus fós ard-dhiabhail; gur lena chúnamh do níodh sé míorúiltí, do leighiseadh sé na hothair, do bheireadh sé a radharc dos na daill, a rian dos na murtaill agus d'athbheodhadh sé na mairbh
27
Do rinneadh úsáid don mhonabar, ní hé amháin i gcoinne phearsan agus chlú Chríost agus chun an chreidimh chríostúil do mhúchadh ina fhíorthosach, ach fós is leis do mheall an diabhal Éva i ngairdín Pharthais
Do labhair sé léi as béal nathair nimhe agus do mhaslaigh sé Cruthaitheoir an domhain ag rá léi gur le formad léi féin agus lena fear do choisc sé orthu toradh crainn áirithe do bhlas ar eagla go ndéanfadh sé déithe dhíobh mar é féin
28
Anois d'ainneoin gach foghla dhá ndeárnaidh an monabar san uile aimsir ó shin, tá sé fós dá chleachtadh ar fuaid an tsaoil ní hé amháin i gcathracha agus i mbailte móra ach insna bailte beaga tuaithe is iargúlaí mar a dtarraingeann sé conspóid agus imreas
Má fhuaraid so tamall, brisid amach arís ar an ócáid is suaraí le breis fíochmhair agus bíd na daoine ann i síorearraid le chéile
Níl éinne dhá mbíonn i mbaile bheag ná bíonn asachán éigin aige le déanamh leis an gcuid eile go léir agus seanchaíocht orthu; agus bíonn sé ullamh chun iad do scéachaint nuair a thitid amach leis
29
Úsáid na mbeithíoch adharcach do thugaid siad dá chéile
Nuair thieann bó le laige nó le hanascar, do bhíonn sí ag broic le héirí agus ná féadann, bailíd an chuid eile dhon airnéis ina timpeall; cromaid ar ghéimrigh agus in ionad chúnamh a thabhairt di chun éirithe, ropaid lena n-adharca í agus maraíd
Mar an gcéanna, nuair a níonn comharsa drochbheart go neafaiseach nó tré lagachar, in ionad na drochbhirti do cheilt, a leithscéal do ghabháil, ná díchill do dhéanamh ar é thartháil ó mhíchlú, an chéad duine do gheobhas amach an bheart, craobhscaoilfidh sé agus géimfidh go hard nó go mbailídh aicme an mhonabuir go léir agus go ropaid a chlú
Ní ithid na leoin ná na machtírí a chéile agus fós ní bhíonn diabhal i gcoinne diabhail eile ach bíd go léir d'aon bhuíon ; ach déinid na daoine agus iad ar a slí chun na síorachta a chéile mharú; feallaid, meallaid, fuathaíd agus asmailtid a chéile
Áiríd siad go léir gur mór an séan do dhuine dea-cháil do bheith air agus gur danaíd mhór leis a cailliúint agus nách mór an iongnadh ar a shon san ná cuirid, go dtí fíor-bheagán acu, spéis - agus nách scrupalach leo - a baint dá chéile
An ladrann do bhaineann airgead díot ar an mbóthar mór do rug sé uait ní do bhí id sheilbh, ní do bhí i seilbh na mílte romhat agus do bheidh i seilbh na mílte tar éis é siúd do scarúint leis
Ach baineann an cúlchainteoir do chlú dhíot, ar a raibh ceart gan roinnt agat agus is mó dho b'fhiú ná suim airgid
Chun a thairbhe féin do bhaineann an bithiúnach airgead díot, ach nuair a bhaineann sé do chlú dhíot, milleann sé thusa gan aon tairbhe dhó féin
31
An té 'nar mian leis gadaíocht do dhéanamh, ní mór dhó féachaint roimhis mar mhaithe leis féin
Ní foláir dhó aimsir, ionad agus caoi áirithe d'aimsiú
Ach coscrann an cáinseoir isló agus istoíche, i bhfios agus i ganfhios, a charaid agus a namhaid, an ciontach agus an neamhchiontach, na beoibh agus na mairbh
An té ghoideann cuid a chomharsan, bíonn sé go minic i gcumas leorghníomh iomlán do dhéanamh leis, ar chor ná bainfidh aon dochar dhó dhá dheasca
Ach an té bhaineann a chlú dho dhuine, ní dhéanfaidh se cúiteamh go deo, agus ní fhéadfaidh a dhéanamh insan éagóir do rinn sé air
32
Dá mbeadh an locht so gan bheith ach ar bheagán, nó ná beadh sé dhá chleachtadh ach ag an gcuid is otaire dhos na daoine do shíolraigh ó dhrochaicme do tugadh suas gan chreidiomh gan mhacántacht, cé go mba thrua linn a gcor, níor leor é chun ardfheirge do chur orainn
Ach nuair a chímid na mílte dho dhea-eolas, d'fhoghlaim rialacha chreidimh Chríosd agus ar a dtugthar daoine galánta, tugtha dhon locht uafar so agus dá chleachtadh gan scrupal, bíonn éacht agus iongnadh orainn an uile ghné daoine d'fheiscint teimhealaithe aige go fiú daoine do háiríthear a bheith rialta cráifeach
Ar chor gur cosúil an saol so le hoispidéal mór ina mbeidís iomad daoine breoite ann agus iad ag fonóid fé chéile: na daill ag fonóid fés na daoine bodhra <'> cheann gan éisteacht do bheith acu, agus iad so ag tabhairt drochmheas dóibhsean <'> cheann ná fuil radharc acu; agus an mhuintir atá bacach ag magadh fúthu araon
33
Bíonn gach éinne dall ar a lochtaí féin agus géarbhreithnitheach ar lochtaí dhaoine eile, cé go ndeir ár Slánaitheoir nach cuí dh'éinne cáim d'fháil ar a chomharsain fad do bheidh eire lochtaí air féin
"Cad é an fáth", a deir sé "'na bhfeiceann tú an cáithnín i súil dhuine eile agus ná feiceann tú an tsail id shúil féin
A bhréag-chráifigh, bain ar dtúis an tsail as do shúil féin chun go bhfaighthá radharc ar an gcáithnín do bhaint as súil do chomharsan
34
Nuair a níonn an gabháltaí, an ceannaí nó an ceardaí a ghnó féin go slachtmhar, suíd síos ar a suaimhneas agus ní théid ag scoraíocht ar fuaid baile mhóir ná tuaithe chun a bheith ag tabhairt ghnótha dhaoine eile fé ndeara; do bhrí, dhá gcaithidís an aimsir mar so agus faillí a dhéanamh dhá gcúram féin, go n-áireodh an uile dhuine go mbeidís ar mire, nó air díth céille
Cad é an fáth ná déinid daoine so i ngnó a n-anma
Cad é an fáth ná tosnaíd siad lena mbeatha féin do leasú
An ghontacht agus an ghéire tá acu do chur i bhfeidhm chun a lochtaí féin do bhreithniú go dlúth agus gan taobhaíocht, do bhrí ná fuil éinne saor uathu, in ionad a bheith dá ndamaint féin, ag maslú chách eile gan dóchas ar bith acu ná aon chaitheamh i ndiaidh a leasaithe
35
Óir mara gcloisidh an té cáintear cad dúradh leis, ní leigfidh sé an locht de do cuireadh ina leith; agus má chloiseann is dóichí go mbeidh mioscais aige dhon té cháin é ná go ndéanann sé aon dícheall ar é féin do leasú
Más ó nádúir atá creim choirp ná anma air, sé an té chruthaigh é lochtaíthear agus ní hé féin
Má tá éalaing air lena chionta féin, is cóir trua bheith dhó agus eagla do bheith ar lucht a cháinte go mbainfeadh an toirmeasc céanna dhóibh féin
36
Do bhí sé siúd seal chomh saor ón locht atá air is do mheasann an té cháineann é féin do bheith, agus ba cheart dó aire dho thabhairt le heagla go ndéanfadh cinniúint éigin nár shíl sé, cath dhian nó tiamtáisiún ón áirseoir, neamhshuim i ngrásda Dé, nó ceann do shaigheadaibh an diabhail é leonadh i gcás go mbeidís daoine eile dhá cháineadh agus ag déanamh fonóide fé
Is eagal dó so dho thitim amach sula gcríochnaígh a shaol, do bhrí go ndeir Dia insa 8ú caibidil v
13 do Leabhar na Sean-Fhocal, gur fuafar leis an béal ina mbíd dá theanga, sé sin, teanga chun na comharsan do mholadh nuair a bheidh sé láithreach, agus teanga chun é mhaslú nuair iompóidh sé a dhrom
37
Dá fheabhas dath do bheas ar chapall agus dá bhreáthacht a ghéaga, má bhíonn mairc ná othras air is orthu thuirlingeoidh an chuil agus do dhéanfaidh sé foghail
Mar an gcéanna, dá fheabhas agus dá mhéad dea-cháilíochta do bheas i nduine, má bhíonn aon - go fiú aon locht amháin air, air sin gan agó do thuirlingeoidh an cúlchainteoir agus is é bheas cónaitheach ar a theangain aige
38
Seo mar tá an ní: ar nós mar mheasann an té 'na mbíonn an galar buí air, gur buí bhíonn gach ar a bhféachann sé, mar an gcéanna an mhuintir do thugann iad féin ar a bheith ag lochtú dhaoine eile, tagann buíghalar anma orthu do chuireann mídhath ar na maithghnomhartha féin nuair a féachtar orthu le claonshúil chealgach agus do cuardaíthear iad le teanga neanntúil an mhonabair
39
Anois cé go bhfuil an domhan tuilte dhon tsórt so daoine, tá an monabur chomh gráiniúil sin ina mbreithiúnas féin, nach áil le héinne meas dhuine monabraigh a bheith air agus go mbeartaíonn mórán slite chun ná cuirfí ina leith é
Tarraingeann duine chuige chun go n-áirófí go bhfuil sé gonta, duine chun a thaispeáint cad é fheabhas d'fhéadann sé aithris do dhéanamh, duine i leith muintiris, duine i leith díograis creidimh, duine eile fé chlóca diagasúlacht, dá rá gurb oth lena chroí an mhíchlú fuair an té so nó an té úd, 'na raibh tamall meas rómhór aige air a dhea-iompar, agus gur rómhór é a dhoilíos ó nithe a chuala sé go déanach, nár dhuine mar a shíl sé é
40
In aon fhocal, níl cló air bith ná curthar ar an monabar; ach in gach cló, in gach dath, dhá gcurthar air, is monabar fós é ; ní déantar ach ór do chur air an bpiollaire agus ní sliogthar, go brách é níos cíocrasaí, agus ní shladann sé dea-cháil an té 'na labharthar go holc air níos fórlíonta ná nuair a déantar é i leith muintiris, creidimh, nó diagasúlacht
41
An bhfuil sé labhalta mar sin ar aon chor trácht ar lochtaí dhaoine eile ná a rún do leigean le héinne
Tá sé labhalta so dho dhéanamh chun iad féin nó daoine eile do shábháil ó dhíobháil mhór anma nó choirp; ach insan am gcéanna tá sé dh'fhiachaibh ar an té fhoilseos air gan faisnéis do dhéanamh thar mar bheidh riachtanach chun na díobhála do chosc
42
Má fuaras amach go bhfuil duine ar thí dhuine eile do mharú, do chreimiú, nó a thigh dhó, ínsim dhó an díobháil do bagaradh air agus cuirim ar aireachas é
Tá san ceart le déanamh
Ciméadann ógánach cuideachta le lucht óil, nó óigbhean le daoine ar a bhfuil drochthuairisc; cuirim in iúil dá muíntir é, chun ná tarraingeofaí chun a n-aimhlis do dhéanamh iad
Ní hé amháin ní pheacaím leis an bhfaisnéis so do dhéanamh, ach is oibligáid (dualgas) do cheangalann creideamh orm é, mar ghrá dhon chomharsain
43
Ar gach aon ócáid eile 'na mbeidh trácht dá dhéanamh ar chlú na comharsan, gach a ndéarfaidh duine, tá sé dh'ualach air a rá le sprid cheansacht agus charthanacht, pé olc a ghníomhartha; agus gan a dhearúd, cé gur drochdhuine sa bhliain so é, go mb'fhéidir go mbeadh sé ina dhea-dhuine sa bhliain so chúghainn
44
Iompaíonn an saor an chloch nó go bhfaigheann sé an dul ar féidir a cur; mar an gcéanna as ceart do Chríostaí, nuair a bheidh a chlú dhá baint do dhuine, é chur sa riocht is fearr d'fhéadfaidh sé agus dá mbeadh míle aghaidh ar an scéal, an taobh is fabharaí dhe do thabhairt amach, do bhrí gur comhartha go bhfuil lámh ag Dia insa té is fabharaí do labhrann ar gach éinne agus go dtabharfaidh sé breithiúnas gan trócaire ar an té ná taispeánann trócaire dho dhaoine eile
45
Níl éinne againn gan a lochtaí féin agus a dhrochlaonta le cloí aige, agus dá bhrí sin, in ionad a bheith ag tabhairt drochmheas dá chéile agus ag méadú ár n-ainnise, ba chóir dhúinn a bheith truamhéileach dhá chéile agus cabhair d'iarraidh dúinn féin agus do chách eile ar an Liag Neamhga, mar is aige amháin tá ár leigheas go léir; agus grásta chun srian do chur lenár dteangacha, chun ná dearúdfaimis go brách cad deir an tAspal linn: "Gur díomhaoin dúinn a bheith inár gCríostaithe, inár gCatoilicí agus rannpháirteach insna sácraiminí, mura gcoisceam ár dteangacha"; agus mar a gcéanna ráiteachas ainmniúil Naomh Tomás a deir linn: "Díbrigh ónúr mbéal an chúlchaint agus bígí deimhneach, dá n-ithfeadh sibh luaith an tinteáin i leith aithrí, ná faighidh sibh tairbhe ar bith ó aon chruagáil dá gcuirfidh sibh oraibh féin, mara staonfaidh sibh ó mhonabar", mar nách féidir le héinne anam a shábháil gan grá a bheith dhon chomharsain, agus ná gránn éinne a chomharsa do bhaineann a chlú dhe
Le Arm an Riogh chur an Ordughadh nios fearr, agus leis na Saighdiuraighe bheith a slighe nios fearr, mar ta a Bharrantas an Riogh don 7a la do October, 1806, agus an Achtaibh airighthe do deineamh an Siosa deireanach don Pharliament
Am agus Tearma Liostala
An sna Coisighthe Infantry - 7 mbliaghna
An sna Marcsluagh Cavalry - 10 mbliaghna
An sna Ordonas Artillery - 12 mbliaghna
Fir ar mhian leo dul air aigheadh leis an Dara Tearma seirbhise liostalfar airis iad
An sna Coisighthe Infantry - 7 mbliaghna
An sna Marcsluagh Cavalry - 7 mbliaghna
An sna Ordonas Artillery - 5 mbliaghna
Fir ar mhian leo dul asteach air an Triughadh Tearma Seirbhise, liostalfar airis iad
An sna Coisighthe Infantry - 7 mbliaghna
An sna Marcsluagh Cavalry - 7 mbliaghna
An sna Ordonas Artillery - 5 mbliaghna
Ni lualfar do Mhaor na do Shaighdiur liostail air an Dara Tearma Seirbhise, acht air ttaoibh a stigh do Bliaghain do Chrich an Chead Tearma, iona air an Triughadh Tearma ach a ffogas Dha Bhliaghan do Dheirigh an Dara Tearma, agus ni tuigthear an Tearma Nuadh do thosnuighe a Ccas air bith, acht tar eis Chriochnaithe an Tearma Roimhe
Ni lualfar do Mhaor na do Shaighdiur liostail airis, na gealmhuin go liostalfa a Regiment air bith eile acht an a Regiment fein, sol fa leigthear a mach iomlan e
Ni lualfar do Mhaor na do Shaighdiur, aig dul as aon tSeirbhis amhain, a Seirbhis eile, mar ta as na Coisighthe san Marcshluagh, as an Marcshluagh san Ordonas, acht cheadna, dul asteach Tearma Bliaghan ionan agus an Chead Tearma Serirse don tSeirbhis air a tteighion se asteach
D'Fhir Oga aig liostail roimh aois ocht mBliaghna Deag, caithfear an tam do chriochnochadh ocht mBliaghna Deag do chur leis na Seacht, na Deich, no na Dodheag Bliaghna
As feidir Tearmaighe Serbhise do fhadughadh leis an Oiffigeach ata a Ccomhacht on a nGobhermead, Coimhlionaidhe, no Oilean, no Stasun, comhfhad agus bhaineas le Maoir no le Saighdiuraighe, a Seirbhis a Muith, go ceann se mhi; agus leis an Riogh, mar bhainios le Maoir no le Saighdiuraighe a Seirbhis a Muith no aig Baile, go Ceann se mhi do Shiothchain gan buairt, tar eis chriochnaithe an Tearma Seirbhise do bhiodar do thabhairt, acht amhain a ccomhnaidhe, nach raghadh an Fadughadh Seirbhise sin an aon Chas, tar thri Bliaghna
Aon Mhaor no aon tSaighdiur do liostail air agus ata aig tabhairt a Thearma Deanaigh Seirbhise, ni cuirfear air bheith a Seirbhis fa'an Ffadughadh Seirbhise sin, acht air feadh se mhi tar eis chriochnaithe an Tearma Denaigh sin
As feidir Maoir agus Saighdiuraighe do chur as aon Chathlan Bhattalion amhain a Ccathlan eile don Regiment cheadna; no ma bhid Crodhliothach, a sean Chathlan; acht air a shon sin ni feidir a mbreith as aoin Regiment amhain go Regiment eile gan a ccead fein
Gach Maor no saighdiur a bhfuil ceart aige air a leigion amach go hiomlan, mas a Muith bhios a Seirbhis an uair sin, do chur don Bhreatain Mhoir no go h'Eirin, saor o Chosdas agus an Pagha dfaghail do lualtar do Mhaoir agus do Shaighdiuraighe air Mhairsail, on ait a ttiogan se ar tir go ttigh an bParaiste no go ttigh an ait ar liostaladh an chead uair e, do reir Dha Mhile Dheag do Mharsail gach aon La, leis na Laethe cinte chum Sgithidh; agus gach aon Mhaor agus Saighdiur a bfhuil ceart ligthe amach aige, do ligfear amach an aon ait san Rioghacht Aonaighthe, acht amhain an ait duthchais, mar ata reamhraite, an Pagha ceadna bheith aige on ait a leigthear air siubhal e go ttigh an ait ar dearbhadh e, mar ta reamhraite
Rataighe Pagha lualta o Pharliament do Mhaoir agus do Shaighdiuraighe an san Arm, aig tosnughadh on 25a La do Juin, 1806, agus an la sin fein
DRAGUIN GARDA AGUS DRAGUIN
Mor-Mhaor Serjeant-Major Maor Serjeant Fodh-Mhaor Corporal An Ceadna tar eis 10 mBliaghan Seirbhise An Ceadna tar eis 17 mBliaghan Seirbhise Trumpadoir Saighdiur An Ceadna tar eis 10 mBliaghan Seirbhise An Ceadna tar eis 17 mBliaghan Seirbhise COISIGHTHE DON LINE CHUM SEIRBHISE CHOITCHEANN
Mor-Mhaor no Maor-Maighistir-Cearthamhan Maor Fodh-Mhaor Drumaer no Fiofaer Saighdiur ORDUIGHTE AGUS RIAGHLACHA
Bhainios le Maoir agus le Saighdiuraighe do thug a Ttearma cinte Seribhise, no do leighfear air Siubhal mar Chroilighthigh, Neamhabalta no Loitighthe
Rata Pensionaidhe Fear do liostail air, agus do leigfear air siubhal tareis tabharthadh a Dara Tearma agus a Ttearma Deanaigh
MARCSHLUSGH AGUS COISIGHTHE
Tar eis an Dara Tearma Mor-Mhaor, Maor-Maighistir-Ceathramhan, Maor, Fodh-Mhaor, agus Saighdiur Tar eis an Triughadh Tearma Mor-Mhaor, Maor-Maighistir-Cearthamhan, thug tri Bliaghna a Seirbhis mar sin, an uiriod curtha le na Eiliomh air Pheinsion, mar Mhaor, agus dheanfas go hiomlan Maor Leath-phingin sa lo do chur leis a Scilling air son gach Bliaghan seirbhise na FhodhMaor, agus Pingin ar son gach Bliaghan seirbhise na Mhaor, acht na raghadh an Pension an aon chas, tar
Fodh-Mhaor Leath-phingin sa lo do chur leis an scilling ar son gach Bliaghan Seirbhise na FhodhMhaor, acht na raghadh an Pension an aon chas tar
Saighdiur Do mhor-Mhaoir, do Mhaoir-MaighistrigheCearthamhan, do Mhaoir, d'Fhodh-Mhaoir agus do Shaighdiuraighe a Seirbhis tar eis an Triughadh Tearma, Leathphingin sa lo do chur leis an bPension air gach Bliaghan seirbhise tar eis Criochnaithe an Tearma Deanaigh, gan Teoradh air a Suim
Saighdiuraighe leigthear air Siubhal roimh Chriochnughadh a Ttearma Seirbhise
Mhaor no Saighdiur do leigthear air siubhal air feadh an chead Tearma, agus liostalas airis an a Regiment fein, no an aon Regiment eile na ttugthar cead do liostail, lualtar dho coimhriomh, le haghadh eiliomh air Phagha agus Phension, gach Bliaghain do thug se roimhe sin a Seirbhis
Maor no Saighdiur do leigthear air siubhal air feadh an Dara Tearma, lualtar do coimhriomh le Pagha agus le Pension gach Seirbhis roimhe sin, agus aon Bhliaghain air gach da bhliaghain do bhi as tar eis an Leigion chum Siubhail sin, agus lualtar dho Pension Chuig Phinginighe air chriochnughadh an Tearma coimhrimhthe mar sin
Maor no Saighdiur, leigthe air siubhal air feadh an triughadh Tearma, agus na faghan Pension mar Chroidhligh, mar Loitigh, no Neamhabalta, do gheabhadh se laithreach an Pension as dual do air Chriochnughadh an Dara Tearma, agus ionas go ffaghadh an deiffir idir sin agus an Pension is dual do air chriochnughadh an Triughadh Tearma, lualtar do coimhriomh aon Bhliaghan ar son gach da Bliaghan do bhi se as, tar eis a Leigion air Siubhal, ionas go mbeidh ceart aige air lan Phension aon Sgillinge san lo air chriochnughadh an Triughadh Tearma Coimhrimhthe mar sin
Saighdiuraighe aig iomeacht air chriochnughadh a Ttearma Seirbhise
Maor no Saighdiur aig iomeacht as a Seirbhis agus na dhiagh sin ag dul na Regiment fein, ni choimhriomhadh se le h'iarracht air Bhreis Pagha, an da chead Bhliaghain tar eis na nuadh Listala sin
Maor no Saighdiur ag iomeacht mar sin agus ag dul an aon Regiment eile, gan coimhriomh le h'iarracht air Bhreis Pagha, go ceann tri MBlliaghan tar eis liostala airis mar sin
Seirbhis an sna Hindiacha Thoir no an sna Hindiacha Thiar
Maor no Saighdiur, lualtar do coimhriomh tri mBliaghan air gach da Bhliadhain Seirbhise an sna Hindiacha Thoir no Thiar, ionas go mbeidh Eliomh aige ar Bhreis Pagha agus Pension, ma leigthear air Siubhal e, acht ni le haghadh iarracht air a leigion air Siubhal, roimh Chrich chinte an Dara Tearma Seirbhise
Cionas Cailtear Breis Pagha agus Pension
Maoir agus Saighdiuraighe leigthear air Siubhal roimh Chrich a Seirbhise, agus na tig asteach le Riaghlacha agus Orduighthe leactha sios le Commissionairighe Hoisbideil Chelsea aig cur a nAinmneacha agus a nAit comhnaighthe aisteach, agus sin do chur a Cceil o Am go hAm, agus na taisbeanan iad fein air Phroclamation an Riogh, no na teid an Gairriosun no a sean Chathlan, ma hiarthur sin ortha le Commissionaraighe Hoisbideil Chelsea, caillid gach aon cheart air Bhreis Pagha no air Phension a riocht Seirbhise; acht ni feidir glaodh air aon tSaighdiur chum na Seribhise sin, fa aon Phroclamation no Pha aon Ordugha o Chommissionaraighe Hoisbideil Chelsea, do thug go hiomlan a Thri Tearmaidhe Seirbhise, do reir na Riaghlacha so
Is feidir a bPagha go leir no aon Chuld de, aon Eiliomh air Bhreis Pagha no Pension air son Bliaghan Seirbhise roimhe, do bhaint do Mhaor agus do Shaighdiur le Breith Choitean Comhairle Cogaidh Sentence of a General Court Martial
Rataidhe Pensionaidhe Maor agus Saighdiuraighe leigthe ar siubhal, air bheith neamhabalta no neamh-eiriomhnach chum Seirbhise: Ma taid neamhabalta air a mbeatha do thoilleamhuin Má taid neamhabalta acht ionamhail le ni eigin thoilleamhuin le na mbeathughadh Ma taid lag acht abalta air mhaith mhor doibh fein Ma taid gan bheith abalta air Seirbhise, acht abalta air a mbeatha do thoilleamhuin Caithfeadh na Fir do bheadh, as lus a neamhabaltacht amhain, an aon do da Eagur deirionach, madh leigthear air Siubhal iad air feadh un Triughadh Tearma, Pension aon Sgillinge d'fhaghail
Ni lualtar do Mhaor na do Shaighdiur, iarracht do reir Cirt air aon Phension don tsort so, ma thig a neamhabaltacht no Neamhoireamhnacht do dhruim Lochta no Miomhacnais
Aig Commissionairighe Chelsea ata Ordughadh cidh an tEagar Pension a mbaineann gach aon Fhear leis, agus ata Comhacht aca aistriughadh as Eagar amhain go h'Eagar eile
As feidir leis na Commissionairighe glaodh airis air Mhaoir no air Shaighdiuraighe da lualtar Pension don t'sort sin, no go ccriochnaid a Ttearma Seirbhise
Caithfear na Horduighthe agus ns Riaghlacha reamhraite do thuigsin mar bhainid leis na Maoir agus leis na Saighdiuraighe amhain do liostail tar eis an 24d la don June so chuaidh thoruin; acht ata ceart aig Maoir agus aig Saighduiraighe do liostaladh roimhe sin (Chum Seirbhise choitean) ar son a reimh Seirbhise Lan Luail agus maith a bhfuil an so curtha sios, an gach a mbainion le Pagha agus le Luaidhiocht agus le Pensionaighe, ma leigthear air siubhal iad mar Chroilighthigh, Neamhabalta no Loitighthe, no tar eis Tearma Seirbhise nach lugha na Cheithre Bliaghna Deug
Curtha a Cclodh le Abram Braidligh King, Staisionoir Mhordhacht an Riogh, aig Uimhir 36, a Sraid na Baintiagharna, Da NGoirthear a Sagsbhearla, Dame Street, a MBaile-Atha-Cliath
{N IMN1947 79-90} {L 79} {B 1806c 19T} {G L} {U 0401} {C Prós} {M 8} Foghar-script ó Chontae Chorcaighe II 1
Is chuige do cruthaíodh sinn go léir chun réir Dé do dhéanamh sa tsaol so agus é shealbhú sa tsaol atá le teacht: creideann sibh go léir agus admhaíonn sibh an fhírinne seo
'Sé freagra úr leanbh é nuair fiafraítear dhíobh cad chuige nur cruthaíodh iad agus nur cuireadh ar an saol iad
Níl go fiú na bpeacach is measa ná hadmhaíonn gurabé gnó is tábhachtmhaire ag an nduine ina bheatha ríocht na bhflaitheas do shaothrú, agus, le sin do dhéanamh, aoibhneas marthanach do chur in áirithe dá anam múirneach do-mharaithe tar éis crích a bheith ar an saol so agus ar gach sólás dá bhfaghtar ann
2
Anois ó táid Críostaithe go hiomlán ar aon fhocal sa phointe seo, cadé an fáth nur ró-fhánach duine ina measc do shaothraíonn le lán-dúthracht ríocht Dé, ná a leanann le dian-imníomh na slite atá fíorríochtanach chun a fála
'Sé an fáth é, mar atá furmhór dhaoine an domhain tógtha suas le gnótha agus cúrain saolta, ag snámh i sólás, i saibhreas, nó i ngradam, nó teimhlithe ag sna peacaí do chleachtaid, ar chor go measaid gurab obair chruaidh mhí-thaitneamhach sár-dhuail réir an Tiarna do dhéanamh, agus, dá ngabhaidis orthu a déanamh, go loitfeadh a sult go fórlíonta agus go ndéanfadh sé cortha dá saol iad
3
Agus an fíor go bhfuil réir Dé chomh dodhéanta san
Níl gan amhras, de bhrí go ndimhníonn Íosa Críost dúinn go bhfuil "a chuing suáilceach agus a ualach éadrom"
Breithnímis láithreach an ní seo mar is ceart a bhreithniú: cuirimis dea-iompar agus droch-iompar i gcomóradh le chéile; agus féachaimis cé acu den bheirt is suairce beatha - an té a chomhlíonann go dúthrachtach a bhfuil d'ualach air mar Chríostaí, nó an té a dhiúltaíonn réir Dé do dhéanamh, do thréigeann slí na maith-ghníomh, agus atá fé smacht ag a ainmhiana
Áiteoidh, do réir mar mheasaim, réiteach na ceiste seo dhíbh nách obair dhofhulangtha réir Dé, mar mheasaid mórán daoine a beith; agus, an diagacht roimh a bhfuil cradhscal acu, nách ní í chun faitís do chur orainn, ach ní ró-éifeachtúil chun taitnimh agus mian ar gcrathacha do tharraint
4
Go dearfa, munarbh fhéidir duine d'áireamh ina dhea-Chríostaí nó ina sheirbhíseach dílis do Dhia gan gach a bhfuil ina sheilbh, an uile ní ina gcuirtear suim ná spéis sa tsaol so - a bhean, a chlann, a chairde, a thigh, a thalamh, agus iomlán ba mhian leis a bheith aige - do thréigean chun gan comhluadar do bheith aige ach leis an Té a chruthaigh é amháin, agus a bheith ag guidhe chuige ó éirí go dul gréine fé; agus an chuid eile dá shaol do chaitheamh in aithrí, i dtroscadh, agus in uaigneas - admhaím gurbh obair dhuail réir Dé, agus, dá mb'éigean a oiread úd de dhua a déanta d'fháil, gur mó de dhroch-mhisneach ná d'fhonn do chuirfeadh sé ar dhuine cur chun a déanta
Agus ar a shon san, dá mbeadh sé fíor-ríochtanach ag duine an saothar úd go léir do ghabháil air chun a anama a shábháil, ba cheart dó a ghabháil le hais go lán-toilteanach seachas é chailliuint; mar go mbíonn deireadh i gcomhnaí le hainnise shaolta, agus ná beidh deireadh go deo le pianta ifrinn
5
Gidhea, glacaigí misneach, a dheartháracha
Ár dTiarna Dia, d'ordaíonn dúinn a réir do dhéanamh, tá fios ar lagachair aige; ní loirgeann sé agus ní iarrann orainn gabháil trí shár-shaothar mar siúd chun a aitheanta do chomhlíonadh
Is féidir a réir do dhéanamh in gach slí bheatha ná fuil peacúil inti féin, agus do rinneadar na mílte romhainn í go dúthrachtach, de gach cineál, in gach céim, gairm, agus slí ina rángaíodar
Leanadh mar sin gach n-aon den tslí bheatha ina bhfuil sé: bíodh imníoch ina ghnó; déanadh bainistí mhaith ar a fháltas; cuireadh a chlann i gcrích; taspánadh meas agus cumann dá chéile; coimeádach cuideachta dá charaid; comhlíonadh a bhfuil d'fhiachaibh air mar dheachomharsain; bíodh séimh, galánta ina iompar i measc chách; déanadh a bhfuil ríochtanach chun a shláinte do bhuanú agus chun suaircis do chur ar a aigne - níl so go léir bun os cionn le réir Dé
Ní choisceann Dia ach an t-aiteas do bhíonn in aghaidh sholais na céille do thug sé don duine
Aiteas agus anspás neamh-dhlitheach, siúd is go mbeidis lamhálta féin, ba cheart do dhuine a sheachaint, mar go mbíd i gcomhnaí díobhálach dá shláinte, do shuaimhneas a aigne, nó dá strus, agus go minic dhóibh go léir
6
Ós mar seo atá an ní, má aistríonn duine ó dhroch-bhearta go diagacht, cadé an t-athrú do-chífear ann
Beidh sé níos imníhí i gcomhlíonadh gach a bhfuil d'ualach air ina shlí bheatha, beidh sé níos folláine ina dheighleail leis an uile dhuine, níos deaaigeanta, níos ceannsa, níos so-choideartha muinteartha stuama measarga, agus níos geanmnaí ná bhí sé riamh
Feasta ní baol d'éinne é
Is fearr a fhocal anois mar gheall leis an bhfírinne ná a leabhar go dtí so
Má éiríonn an saol leis, beidh sé níos umhaile; má théann sé ina choinne, beidh sé níos foidhní
An aimsir do chaitheadh sé ag beartú agus ag déanamh mí-ghníomh, caitheann sé anois í i mbunús agus i dtoirbheart
'Sé sin le rá, ó d'iompaigh ina dhea-Chríostaí, gurab ómósaí de mhac é, gur fearr d'athair clainne, de chéile, de dhuine mhuinteartha, agus de chomharsain é, agus gur tairbhí ar gach aon mhodh de bhall de phoiblíocht é
Táid a ghnótha agus a ghníomhartha níos dea-riartha, agus, in ionad maith-ghníomhartha a dhéanamh le lom-dhaonnacht shaolta mar a néadh, díríonn sé anois iad chun glóire Dé agus scéimhíonn le hór na ngrást iad, ar chor go naomhaíonn sé go fiú na nithe atá go laethúil de chúram air a dhéanamh leis an intinn diaga lena ndéineann iad, go gcuirid ar a aghaidh é i mbealach a leasa agus go bhfónaid dó chun a anama a shábháil
7
An bhfuil aon ní anso do-bhéarfadh diomblas do dhuine ar dhiagacht
Cad tá ann lena measfaí go bhfuil réir Dé míthaitneamhachh ná do-fhulangtha
B'fhéidir gur cruadhálach leat, a dhuine, oibleagáidí coiteanta do chreidimh
An n-áiríonn tú gur duail an obair t'urnaithe do rá ar maidin agus istoíche
Dar ndóigh, gan trácht ar an gcreideamh d'fhoillsigh Críost dúinn, taspánann ciall nádúrtha don duine go bhfuil sé d'fhiachaibh air adhradh, grá, agus buíochas do thabhairt don Té a chruthaigh é, do bhuanaíonn é, agus óna bhfuair sé gach maith dá bhfuil aige láithreach agus gach séan na bhfuil dóchas aige a shroisint go brách
Ní mheasann éinne de chéill ná de dhea-aigne gur cruadhálach an ní dhó meas a bheith ar a charaid, a bheith ómósach dá athair, dá mháthair, agus dá uachtaránaibh, onóir a thabhairt don drong do thuilleann an onóir, agus a bheith dílis don rí
Cadé an fáth mar sin na ndiúltódh duine comharthaí adhartha, grá, agus buíochais do thaspáint dá Thiarna Dia, Rí neimhe agus talún, rogha na n-athar agus na gcarad
Cadé an fáth na mba lek leis guidhe go dúthrachtach chuige ar maidin agus istoíche a ghrásta do roinnt leis sa bheatha so agus a ghlóire sa bheatha shíorraí
8
An n-áiríonn tú go bhfuil an aithne ró-chruadhálach do cheanglann ort aifreann d'éisteacht agus an tsaoire a choimeád
Dar ndóigh, ó thagann Íosa Críost gach lá dhíobh súd ó chúirt na bhflaitheas mar mhaithe leatsa amháin, ní foláir go bhfuileann tú dall ar a bhfónann dot anam má tá doic ort teacht chun fáiltiú roimhis, agus é siúd d'onórú do-bhéarfadh, b'fhéidir, breithiúnas ort sula bhfeicfeá aon Domhnach eile
An Té a chum lá agus oíche, do-bheir solas don domhan, agus do bhreacaigh na spéartha le réaltanna, do bhí údarás fóirlionta aige aon lá amháin de gach seachtain do naomhú chun a sheirbhíse féin agus mar lá suaimhnis don drong iomadúil ar a mbíonn crua-obair
9
An gcuireann tú síos mar oibleagáid dhian a bheith d'fhiachaibh faoistin do dhéanamh id pheacaí
Cuimhnigh an uair a bhí taom throm thinnis ort nó géarphian, cadé chomhlúcháireach do bheifeá a bheith scartha leo
cadé a mhéad de chaitheamh i ndiaidh sláinte do choirp do bhí agat
Agus an féidir ná beidh caitheamh i ndiaidh sláinte t'anama agat agus ná déanfaidh tú dícheall ar é shábháil ó dhamaint shíorraí
An é an troscadh agus an tréanas d'ordaíonn an eaglais is cúis ghearáin agat
Muna bhfuileann tú i gcumas troiscthe a dhéanamh, ní cheanglann an eaglais ort é; agus má táir, cad é an fáth na ndiúltófá a dhéanamh ar son t'anama an tráth a néid na mílte go laethúil ar son a gcoirp é
Ní hé amháin ná caithid aon bhiadh do choiscid na dochtúirí orthu, ach sloigid na stuifeanna is déistiniúla d'ordaíd dóibh
10
Abair an é a bheith d'ualach na nithe seo do chomhlíonadh fé ndeara dhuit a mheas gur cuing throm cuing an chreidimh
Ní féidir dhuit a mheas
Ach dá mb'fhéidir réir Dé agus an deamhain do dhéanamh in éineacht - dá lamháltaí do dhuine a bheith uaibhreach agus umhal, a bheith maifeach agus díoltach, naofa agus droch-ghníomhach - 'sé sin, dá mb'fhéidir solas agus dorchadas, flaithiúnas agus ifreann do tháthú le chéile, ansan ní háireofaí go mbeidis oibleagáidí an chreidimh thar chumas an duine a chomhlíonadh
Ach mar nach féidir réir Dé do dhéanamh gan a bheith umhal, geanmnaí, measarga, agus gan na hainmhiana do chlaoi, siné fé ndeara diomblas a bheith ar an gcreideamh; siné an fáth na meastar gurab ualach nach féidir a fhulang é
11
Ach cadé an t-abhar na measfaí sin
Nár cheangladar na mílte do bhí ó nádúir chomh mór caitheamh i ndiaidh a suaimhnis agus sólásaibh an tsaoil agus atáimidne iad féin chun, ní hé amháin aitheanta an tsoiscéil, ach fós chun na comhairleacha atá ann do chomhlíonadh
Nár chleachtadar na mílte, óg agus aosta, d'fhir agus de mhnáibh, sna slite beatha ina rángaíodar, na suáilcí críostúla; agus ná fuaradar amach go mba é a séan agus a rath réir Dé do dhéanamh go buantseasamhach
Ní foláir mar sin ná fuil cuing an Tiarna chomh muiríonach is do meastar sa choiteantacht, de bhrí, an mhuintir d'iomprann í, go bhfuil sí éadrom orthu, agus ná gearánann éinne ar a troime ach an drong do dhiúltaíos í iompar
Chun a fháil amach an féidir réir cheann-urraid do dhéanamh nó nách féidir, ní foláir do dhuine féin a thástáil, nó a fhiafraí den té ag a bhfuil a fhios
Anois, na daoine go hiomlán do chaith a mbeatha go rialta, deimhníd dúinn ná fuil aon chomóradh ag an aiteas do faghtar i sásamh na n-ainmhian leis an sólás do faghtar i ndéanamh réire Dé
12
Ach ná fuil, cruadháil ar bith le fulang ag an muintir do chuireann suas do dhlí Chríost do leanúint, agus do thugann iad féin suas do dhéanamh droch-bheart
nó tugaimis fé ndeara céacu is troime, an t-ualach do ghabhadar orthu nó an t-ualach do dhiúltaíodar d'iompar
Chun an cheist seo do réiteach, cuirimis daoine deabheathacha agus droch-bheathacha i gcomóradh le chéile, agus feicimis an lia de chruadhálaibh agus de mhí-chomhgair do bhíonn i mbeatha rialta ná i mbeatha mhí-rialta
13
Agus ar dtúis cuirfimid i gcomparáid le chéile duine measarga i ndigh agus duine iomarcach ólach
Bíonn ciall an duine stuama gan mhearbhall agus a cheann fionnuar
Dá réir sin, tá sé i gcumas a ghnótha a dhéanamh amuigh agus ag baile, ar mhargadh agus ar aonach,, go staidéartha agus go heagnaí, agus casadh abhaile go tráthúil agus go síochánta
Ní chuireann sé a mhuintir thí trí chéile ná a chomharsa in earraid leis
Sula dtéann sé chun codlata, féadann sé buíochas do bhreith le Dia ar son a ghrásta agus a thabharthaisí dhó ar feadh an lae agus ó tháinig sé ar an saol
14
Ach coimeádann an duine ólach cuideachta le drong daoine na mba cheart dó dian-chaitheamh i ndiaidh a bheith aige gan go fiú aithne phearsan do bheith acu air
Do-bheir sé faillíth ina ghnó
Cailleann sé a chiall
Bíonn sé ina fhinné, agus go minic páirteach, i ngáróid, i mionna móra, i bhfocalaibh agus in amhráin neamhgheanmnaí, agus ní go fánach i mbruíonta agus i ndortadh fola
In éamais a chéille a chailliuint, cailleann sé a aimsir, a chuid airgid, a chlú, a shláinte, síocháin a aigne, agus grásta Dé
Agus de bhrí gur minic do thuit sé amach gur cailleadh fear óil le tuitim dá chapall nó lena mhúchadh i ndíg, bíd a bhean agus a chlann fé bhuairt go dtagann sé abhaile; agus ní móide a suaimhneas é theacht: níl teora lena dhorraíocht agus lena mhadrúlacht thuatúil; ní féidir é stuanú ná shásamh
Fé dheireadh, tar éis deireadh a ghruamacht do scéachan, tar éis na mionn mór agus an úirlicthe, tuiteann a chodladh air; baintear a éadach dhe, agus caitear ar leabain é amhail beithígh, gan chumas buíochas do bhreith le Dia ná focal urnaithe a rá, gan cuimhneamh ar bhás, ar bhreithiúnas, ar ifreann, ná ar fhlaithiúnas, chun gal a chraois agus a phótaireacht do scaipeadh le codladh
Anois fágaim fénúr mbreithiúnas - nách daor a cheannaigh sé aon aiteas dá bhfuair sé in ól na dí
Agus fiafraím dhíbh céacu den bheirt d'áiríos is fearr d'athair clainne, de chéile, de mhac, de chliamhain, nó de chomharsain; nó céacu dhíobh - gan trácht ar an saol atá le teacht is sáimhe agus is suaimhneasaí beatha sa tsaol atá láithreach
15
Cuirimis anois i gcomóradh le chéile duine síochánta agus duine bruíonach
Níl eagla ar an nduine síochánta ar aonach ná ar mhargadh, i mbaile mhór ná i dtuaith, go dteangmhóidh sé le námhaid
Ní dhéanann sé dochar ar bith ná díobháil d'éinne, agus leis sin níl námhaid ar bith aige
Tá sé i síocháin le Dia agus lena chomharsana go léir
Tá meas mór ag a chomhnámhaithe air agus fós ag daoine móra le feabhas a chlú
16
Gidhea, is contúrthach é cor fhir na bruíne ar aonach agus ar mhargadh mar gheall ar a liacht de dhaoine dá ndearna sé dochar ó uair go huair agus ar an iomadúlacht na n-áiríonn sé a bheith d'ualach air páirt do thógáil leo i gcás bruíne nua, de cheann mar chúnadarsan leis sna bruíonta d'adhain sé féin
Ach nuair a rángós bruíon ar a láimh féin, tuigigí cad a bhfuighidh sé dhá dhua
cad a bhfuil de shlite aige le beartú agus de thathant le déanamh
cadé méad a imní, ag cur teachtairí ó bhaile go baile agus ó pharóiste go paróiste d'iarracht ar a ghaolta agus ar a charaid chun a gcruinnithe i gceann a chéile le haghaidh gnótha dhamanta, 'sé sin, fuil a gcomhchréatúirí do tharraint
17
Aiteas do-gheibhid lucht bruíne in obair Íosa Críost do chur ar gcúl
Chun síochána do chur ar bun do tháinig an Slánaitheoir; agus 'sé for fhir na bruíne an t-imreas
Dá bhrí sin seachnaid daoine de chéill a chuideachta agus an uile chomluadar leis
Tá a aigne ar fiuchadh le díoltas
Maireann sé ina námhaid ag Dia, de bhrí, ó dúirt Críost gur beannaithe lucht dhéanta na síochána, nách foláir gur drong mallaithe lucht a briste
18
Anois, ag cur duine gheanmnaí i gcomparáid le duine drúisiuil, is ró-thaitneamhach í cáil dhuine acu agus is gráiniuil í cáil an dara duine
Múchann an duine geanmnaí gach droch-smaoineamh d'éiríonn ina aigne; iompaíonn a shúile ón uile ní do bhrostódh chun peaca é; 'sé a mhórimníomh mairiuint i neamh-chiontacht béasa agus lonnú sa ghlaine chroí atá taitneamhach i láthair Dé agus daoine, agus nur ag tagairt do adúirt Críost gur "beannaithe iad lucht an chroí ghlain, mar do-chífid siad Dia " 19
Bun os cionn leis seo, sloigeann an duine neamh-gheanmnaí an drúis ina shúile; scéann sé í lena theangain dhialmhar; agus, mar is uirthi a bhíonn sé ag marana de ghnáth, in éamais a dhroch-ghníomhartha, bíonn sé ciontach i suim gan áireamh de smaointe damanta
Meallann sé an bhean óg dhealbh agus an díleachtaí gan mháthair: tarraingeann iad chun droch bheart do stiúrós go hifreann iad; agus, in éamais a chortha féin, bíonn sé freagarthach i láthair Dé ina bpeacaí siúd go léir
Tá nimh ar a fhocal, tá a anál foghlach, agus sladann sé anamnacha na muintire do thaithíos a chuideachta
Bíonn sé ina bhun le héad agus le himreas idir lánúna pósta, agus tarraingeann iad féin agus a gclann chun mí-ádha agus ainnise
Ach tar éis a bheith á únfairt féin i ndríb an pheaca, a bheith á stracadh ag cnuimh a chogúis; tar éis mórán mallachtaí do thuilleamh agus deora do tharraint; tar éis réir an diail do ghnáth-dhéanamh ar feadh a shaoil - téann sé fé dheireadh ó thine na drúise do bhí ar síor-lasadh ina chroí go tine ifrinn ná múchfar go deo
20
Óna ndúradh ag déanamh comparáide suáilce agus duáilce le chéile, measaim, a dheartháracha, go dtugúir úr mbreithiúnas ar shuaimhneas aigne agus ar shéan na muintire do mhaireann go rialta, agus ar chor anacrach na ndaoine do thugann iad féin ar dhroch-bhearta; agus go bhfuiltí deimhneach gur mó de chruadháil d'fhulaingid siad ag leanúint a ndrochchleachttha agus faoi sclábhaíocht a n-ainmhiana ná a gheibhid dea-Chríostaithe i gcomhlíonadh dlí Dé
"Saothraigí, mar sin, ríocht Dé thar an uile ní," agus ná tugaigí ar aon ghnó eile na nithe atá ríochtanach chun í shroisint
21
Níl gnó ar domhan is fearr ná dícheall do dhéanamh ar shonas síorraí do shroisint
Déarfaid, gan amhras, saoltánaigh - ná faghann aiteas ar bith ach i ngnótha agus i gcaitheamh aimsire saolta - le duine nurabé a mhór-imníomh flaitheas Dé do shaothrú, do ghlacas go minic an NaomhShácraimin, do chuireann dúil in uaigneas agus in urnaithe: "Cad is mian leis
Cad is gá dhó an duadh go léir do ghabhann sé air
Cad fé ndeara é bheith chomh leithleach is atá sé " - an tráth is mó go mór d'ionadh ná tugaid iomlán na gCríostaithe iad féin ar réir Dé do dhéanamh, ó tá a fhios acu gur gearr é a gcairt ar an saol agus nách fios dóibh cathain do bheidh deireadh léi, ó tá a fhios acu go bhfuil an bás scannrúil d'ídeos iad ag druidim leo an uile lá, ó tá fios daoirse an bhreithiúnais do bhéarfas Dia, na bhfuil fios an uile ní aige, ar dhroch-dhaoine, agus an difir uathásach atá idir phríosún ifrinn agus sólás síorraí fhlaithiúnais
22
Ca
ná fuilid pláinéidí an aeir ag déanamh toile an Ard-Uachtaráin, agus ag síor-ghluaiseacht cruinn díreach sna slite do roinn sé dhóibh
"Craobhscaoilid na flaitheasa," deir an fháidh, "glóire an Té a chum iad, agus taspáinid na spéartha an obair a rinn sé
Ná fuilid beithigh na mbánta, éanlaithe an aeir, agus éisc an duíogáin ag gnáth-leanúint na gcúrsaí do cheap Dia dhóibh
Agus cadé an cúram is cirte, is onóraí, agus is tairbhí do chréatúir tuigseanach do bheith aige ná moladh agus adradh a thabhairt agus friothálamh dílis do dhéanamh ar Thiarna na cruinne
23
Faid atá an talamh ar a seasúin is é ag tabhairt lóin dá gcomhnaíonn air; faid atá an ghrian, an ghealach, réalta, agus pláinéidí ag scéachaint a solais ar an ndomhan; faid atá an uile ní eile fé smacht agus fé riail an Té a chruthaigh iad - cadé an fáth na mbeadh an duine rogha a bhfuil le feiscint d'oibreacha Dé sa tsaol so, agus cnú dhíoghrais an Tiarna, ag déanamh starráin agus toirmisc i lár na dea-staula so
Cad é an fáth, neach ar ar dealbhadh cosúlacht Dé, do deargadh le Fuil Íosa, do bheathaítear lena shácraiminí, do neartaítear lena ghrásta, agus do cuireadh, an lá a rugadh é, ar chúram agus fé chumhdach aingil - gurab é siúd amháin neach atá earráideach in aghaidh an Té a chruthaigh é, agus ag cur i gcoinne a ard-riarú san
Cad fé ndeara dhó a bheith chomh mór san ar baois nách é amháin nách sochar, ach gur dochar agus díobháil dó, Críost do chéasadh ar a shon
Cadé an fáth na dtarcaisneodh sé grásta Dé, go dtoghfadh sé an deamhan mar mháistir, agus na raghadh sé i ndiaidh a chinn go hifreann in ionad an tséin síorraí dár ceapadh é do shaothrú dhó féin
24
Ná cuirigí mar sin, a dheartháracha, spéis ar bith i ráite ná i mbarúlacha saoltánach, ach "saothraigí - mar a threasaím oraibh arís - ríocht Dé thar an uile ní," chun go mbeadh sibh fé lúcháir inti nuair a imeoidh an saol so agus gach a bhfuil taitneamhach ann gan tuairisc
DONNCHADH Ó FLOINN
{N IMN1946 60-74} {L 60} {B 1806c 19T} {G L} {U 0401} {C Prós} {M 8} 1
Mar gach slí eile dá bhfuil sa tsaol so, táid a bhuntáistí, a chontúirtí, agus a oibleagáidí féin ag roinnt leis an bpósadh
Is cosúil é le incholnadh ár Slánaitheora, lenar ghaibh pearsa Mhic Dé colann daonna
Is cosúil é le ceangal Chríost leis an Eaglais, nur gheall sé bheith ina fochair go deireadh an domhain
Le gach sochar do bhain leis an bpósadh ó thúis an domhain, chun lánúna do chur i gcumas (d'ainneoin an uile chruadháil do thiocfadh ina slí) an sonas úd do shroisiuint atá d'fhiachaibh orainn go léir do shaothrú, do chuir ár Slánaitheoir ard-mhaise air
Cionnas
Tá, leis an bpósadh - ná raibh riamh go dtí san ach ina chonnradh nádúrtha d'ardú chun gairm sacraimin, agus aon desna sruthaibh speisialta do dhéanamh de lena dtíolaicthear a ghrásta féin
2
Ó'n uair a cuireadh an pósadh in ard-chéim sacraimine, cuireann sé i gcumas na lánún grá bheith dá chéile cosúlach leis an gcumann do bhí ag Críost don Eaglais do chuir sé ar bun; agus comhairlíonn an tAspal Naomh Pól dóibh Eph
5 caib
an cumann so bheith dá chéile
Cuireann sé i gcumas dóibh a gclann do thabhairt suas in eagla agus i ngrá Dé, gach cruadháil do bhaineann leo d'iompar go foidhneach, agus a bheith dílis dá chéile go bás
3
Is mór na cabhraibh, na pribhléidí
agus na grásta iad so
Ach chun a bhfálta, tá sé riachtanach ag an lánúin sacraimin an phósta do ghlacadh le ullmhú ceart; agus chuige sin, ní foláir dhóibh a bheith saor ó gach peaca marbh agus ó gach toirmeasc nó bárthan do bhrisfeadh an pósadh nó a dhéanfadh neamh-dhlitheach é; agus chun a bheith saor ó pheaca marfach ba cheart dóibh faoistin do dhéanamh agus comaoine do ghlacadh suim laethanna roimh an bpósadh
Tá sé ceangailte orthu sacraimin an phósta do ghlacadh le caondúthrarht, le hómós spioradálta, agus le hintinn dhiongbhálta aitheanta Dé agus na hEaglaise do chomhlíonadh
4
Ach fóríor dúch
Cad é a laghad, a dhianlaghad, do ghlacann an sacraimin seo leis na coinníll riachtanacha
Níl agó ná gur ró-fhánach iad
Cad é an fáth nurbh fhánach
An tráth, in ionad an ghnótha do chur i gcomhairle Dé, ná spéis a chur an bhfuil sé taitneamhach ina láthair nó ná fuil, gur tairbhe shaolta nó ainmhiana is bun-abhar aige
5
Deirim ainmhiana, de bhrí gur minic ná bíonn duine leath chomh haireach i dtoghadh mná agus do bheadh sé i gceannach beithígh
I gceannach capaill, ní bheidh sé sásta le deallramh maith a bheith air, ach iniúchfaidh sé go mion agus go dlúth é
chun a fhios do bheith aige an bhfuilid aon chuid desna lochtaí ann is gnáthach ina amhlachas de bheithíoch: fiafraíonn sé go aireach cad iad a ghníomhaíocht nó a dhea-cháilíochta; agus, tar éis an léirscrúdadh so go léir, ní foláir leis urra d'fháil sula ndíola sé an t-airgead ná a nglaca sé ina sheilbh é
Ach ag toghadh céile dhó féin, is leor ar uairibh gearr-chaidreamh, scéimh pearsan, nó sásamh a ainmhiana atá le fada á chlaoi, chun é bhrodú rogha a dhéanamh de mhnaoi; agus dá bhrí seo, is minic, an té úd do bhí intleachtúil aireach i gceannach beithígh, go ndéanann sé go dall agus go dithneasach an gnó is bunúsaí agus is mó a iarras d'imní do bhí roimhe sin fós ar a láimh
Mar is é an gnó saolta é nur mó atá de chontúirt meallta air, agus, má mealltar é, is lú na bhfuil de leigheas aige ar an ndroch-chor do thug sé dhó féin
6
I ndéanamh cleamhnais, níl puinn le feicsint ach mealltóireacht, cam, agus breith buntáiste; an taobh is fearr de gach ní á iompó amach; na lochtaí agus na lagachair go léir á gceilt go imníoch ar gach taobh, agus fós na dea-cháilíochta atá bun os cionn leo á dtaspánadh: ar chor, an t-ógánach na bhfuil dúil in ól, i mbruín, nó i mionna móra aige, atá droch-ghnóthach nó drúisiuil, ar eagla go bhfuighfí amach go rabhadar na droch-dhéataí seo ann agus go mbeadh col agus domlas ag an dtaobh eile air, deineann sé a dhícheall chun a chur ina luí orthu go bhfuil sé measarga, síochánta, neamh-earráideach, geanmnaí, dea-ghnóthach
Ar an ócáid gcéanna, an óig-bhean atá neamodhail, díomhaoin, uallach, nimhneach, ceanndána, ligeann sí uirthi bheith modhail, gasta, umhal, séimh, so-chomhairleach
As san do thagann gur machtíre a fuair duine in ionad caorach, agus, in ionad céile do chuirfeadh compord air i gcúrsa a shaoil, gur ceangladh le namhaid aon-tí é do chuirfeas síor-bhuaireamh aigne air; agus ní fós is measa ná san, ní bhfaghann sé amach é go mbíonn sé ró-dhéanach agus ná bíonn fáth leighiste air
Óir, tar éis pósta agus aontís dlitheach, dá n-iompaíodh an fear amach ina bhithiúnach, nó go dtréighfeadh sé a bhean, nó an bhean ólach, adhalltranach, nó coitean, ná lamháltar dhó san bean eile a phósadh, ná dhise fear
7
Is céillí, aireach mar sin nách foláir do dhuine a bheith i ngnó nách féidir a ghairm thar ais tar éis a dhéanta
Agus ar a shon san, téighid na mílte i mbun a dhéanta agus críochnaíd é gan a mheabhradh mar ba cheart
Is cosúil duine óg ar a bhfuil eibear chun pósta le féileacán ag eitilt timpeall coinnle ar lasadh: is ró-thaitneamhach leis an solas nó go ndruideann sé ró-ghairid dó, go ndóghann a sciathánaibh, agus go dtuiteann ar lár
An duine óg, tréna ainmhiana ná fuil sásta le bheith mar tá, measann ná fuil idir é agus séan ach a bheith pósta
Lán de dhithneas chun an tséin seo do shroisiuint, níl fulang aige, agus fós is fuafar leis comhairle a mhuintire nó a charad i leith go dtoirmiscid ar a fháil é
Ag diúltú dhó do gach comhairle, fé ghiollacht a an-tréine féin agus fóirnirt a ainmhiana, cuireann sé cuibhreach air féin ar feadh a shaoil agus do minic contúirt a bheith ainnis go bráth: mar is dearfa gur ar phósadh ábhrach nó mí-ábhrach do bhíonn sonas nó mí-ádh dhuine sa tsaol so, agus ina dhiaidh so cad a thuiteann amach
Insan idirluas lena ndearnthas an gnó, níor fanadh lena thabhairt fé ndeara an rabhadar cothrom in aois in imeacht, ná i meon
I suim aimsire do-gheibhid an lánú amach nách dá chéile a cheap Dia iad
Táid go hiomlán chomh mí-chosúlach sin le chéile i slí, in iompar agus in aigne, gur follas ná réiteoid in aontíos le chéile
- Cad é an ní eile ba dhual a theacht de chleamhnas do cuireadh ar aghaidh, ó thúis go deireadh, gan toil Dé do lorg, gan cuireadh a thabhairt d'Íosa Críost go dtí an pósadh, nár glacadh sacraimin mar ullmhú chuige chun go mbeadh an lánú ar staid na ngrást - nó má glacadh é, nách leis na coinníollaibh riachtnacha é, agus dá bhrí sin, in ionad beannachta gur tharraing sé mallacht orthu
8
Is ró iontach í daille Chríostaithe, ag tagairt don tsacraimin seo
Níl éinne, atá súil agam, láithreach nur ghnaoi leis agus ná lochtódh go fórlíonta an té a ghlacfadh sacraimin Fola agus Feola Chríost agus a fhios aige le linn a ghlacaithe go raibh sé fé ualach mhór 'throm-choirthibh
Cad é an fáth mar sin ná cloiseann éinne (duine) ag tabhairt milleain ar dhuine eile 'cheann sacraimin an phósta do ghlacadh ar drochstaid, cé go ndamnann sé é féin agus go maslaíonn sé sacraimin mar an nduine thuas
Ní hé amháin ná bíonn aon scrupall orthu 'cheann sacraimin an phósta do ghlacadh go mí-fhiúntach, ach ní deallraíthear orthu go n-áiríd go ndearnadar coir mhór 'cheann san do dhéanamh
- Dá bhrí seo, an mhuintir do cheapann a síocháin do dhéanamh le Dia, tosnú ar bheatha nua a chaitheamh - a mbeatha do chaitheamh feasta go rialta agus go hatuirseach ar son a ndroch-bheart - agus, chun an ghnótha so do chur i gcrích, do ghabhann orthu faoistin a mbeatha do dhéanamh, is rófhánach duine dhíobh do chiontaíonn é féin i maslú shacraimin an phósta
9
Ach le breithiúnas do thabhairt ar an gcás do réir mar chímid, is féidir a rá go dearfa, fé aon lánú amháin dá bhfaghann ar an staid chóir é, go nglacaid céad lánú ar a mhalairt é
Déantar togha an aireachais an spré a chur in áirithe, ach ní déantar aon dícheall chun maslú an tsacraimin do sheachaint
Nuair a cuirtear an pósadh ar ath-lá, is le cúis éigin shaolta do-néitear é, nó 'cheann ná fuil gach ní ullamh chun a dhéanta; ach ní cuirtear ar ath-lá go bráth é d'fhonn aimsire a thabhairt don lánúin iad féin d'ullmhú chun an sacraimin do ghlacadh mar ba chóir
Cé go n-ordaíonn an Eaglais aifreann d'éisteacht fá phéin peaca mhóir, fanann an bhean nua-phósta uaidh an Domhnach roimh agus i ndiaidh a pósta; agus ní théigheann an lánú chun faoistin ach beagán nóimintí sul a bpóstar iad, tráth ina bhfuilid tógtha suas le nithe ná leofainnse d'aithris anso, agus a gcrathacha ar gach modh neamh-ullamh chun grásta an Spioraid Naoimh do ghabháil
Níl agó ar bith ná gurab é an tarcaisne so do-bheirid do shacraimin do chuir Críost ar bun lena n-aghaidh féin fé leith, is abhar agus cúis phrionnsapálta ag mórán dá gcrosa ar feadh a saoil
Luath nó mall taspáinid mórán acu lena ndroch-iompar ná fuaradar na grásta d'fhónfadh dóibh i gcaitheamh a saoil chun a bheith sonaí fé chuing an phósta
Tosnaíd ar dtúis ar a bheith patfhuar neamh-shuimiuil ina chéile; uaidh so a thagann neamh-chion, searús, mí-cháta, asachán, tarcaisne, agus fuath do bhriseann amach fé dheireadh in eadarghuidheanna agus ngráin oscailte, agus ar uairibh in éad fána scaraid ó chéile agus na dtugaid don phoiblíocht ná goilleann a gcás orthu - mar is ró-bheag a ghoilleann ar fhormhór na ndaoine, le huireasa grá dá gcomharsain caoi medirála agus suilt, cúis maoite dá namhaid, cúis dóláis dá gcaraid, cúis cumha agus dochair dá gclainn - ar a dtuiteann de ghnáth a gcion den tubaist do thagann ó dhroch-iompar na lánún mhí-fhortúnaigh óna dtángadar
Agus cad is dóigh libh is féidir a mheas do phóstaí mí-ábhracha mar iad so ach gurab é an t-áirseoir do thionnscail iad, do chuir ar a n-aghaidh iad, agus, ós cleamhnaisibh dá dhéantús féin iad, gur baolach go dtarraingeoidh sé na lánúna chun droch-chríche mar é féin
10
Do-bheir an scríbhinn diaga sampla uafásach dhúinn ar chleamhnaisí de dhéantús an áirseora
Seo mar haithristear é: An tan do ghabh Salmanazar rí na Assyria lucht chomhnaithe Israel go dtí a thír féin, do bhí i measc na bpríosúnach duine darbh ainm Tiobóid
Do chaill sé a radharc, do thuit sé chun bochtanacht, agus, ar smaoineamh dó go mba ghearr uaidh an bás, do ghlaoidh sé ar a mhac, darbh ainm Tiobóid mar an gcéanna, agus dúirt leis: "A mhic ó, nuair ná rabhaisse ach ró-óg, do thugassa suim airgid ar iasacht do dhuine darab ainm Gabélus do chomhnaíonn i Ragos: tá a bhann a agam leis
Breic le dul ann agus an t-airgead d'fháil uaidh
Agus mar ná fuil eolas na slí agat, loirg duine éigin macánta do stiúrós tú " d'imigh sé amach, agus do theagmhaigh ógánach leis adúirt go mb'eolach dó an té na raibh an t-airgead ag a athair air, agus go raibh fios na slí aige go dtí a thigh
Do tháinig sé in aonacht leis go tigh a athar, agus do réitigh leis chun a thíolaicthe
Aingeal badh ea é seo i gcló ógánaigh, agus fé shlí dhóibh dúirt sé le Tiobóid óg: "Tá duine gaolmhar dhuit nách fada uainn darab ainm Raguél, agus níl de chlainn aige ach aon iníon amháin darab ainm Sára, agus do réir dhlí Mhaois is duitse ba cheart í fháil mar mhnaoi
Dá réir sin iarr ar a hathair í agus do-bhéarfaidh duit í"
"Do chuala," arsa Tiobóid, "gur pósadh cheana í le mórsheisear fear i ndiaidh a chéile do fuair bás, agus dá éamais sin do chuala gurab ainspioraid do mhairbh iad
Dá bhrí sin dob eaglach liom go mbainfeadh an ní céanna dhom féin, agus ó táid mo mhuintir i dtaobh liom, go gcuirfeadh iomad cumha fá mise a chailliuint go luath don úir iad"
"Éist liomsa," arsa an t-aingeal, "agus inneosaidh mé dhuit cé hiad na fir na mbíonn comhachta ag an ainspioraid ortha: fir a phósann gan smaoineamh ar bith ar Dhia, ach chun a n-ainmhiana féin do shásamh, ar nós na mbeithíoch allta " 11
Tugaigí go cruinn fé ndeara cad é an fáth na raibh comhachta ag an ainspioraid ar an mórsheisear fear do pósadh leis an óg-mhnaoi úd, agus féachaigí, do réir ráite an aingil, formhór a bpósann de dhaoine anois, céaca fé ghiollacht Dé do bhíd nó fé chumas an áirseora; céaca chun réir Dé do dhéanamh níos imníhí feasta arís, nó chun a n-ainmhiana do shásamh
Fóríor
dá mbeadh radharc ar a gcrathacha agus ar a n-intinn, is ró-bheag d'eagla agus is lú ná san de ghrá Dé do chífí iontu
Agus dá bhfágtaí ar chumas an deamhain iad mar fágadh na fir a pósadh leis an mnaoi úd, ní fánach a cloisfí go bhfuaradh lánú marbh an mhaidean tar éis a bpósta; agus cé go gcumhdaíonn Dia iad ón íde fhollasach scannrúil seo, is diomách fós é a gcor, de bhrí, in éamais a ndroch-bhearta eile, go nglacaid sacraimin an phósta go mí fhiúntach, ní ná dearnadar mórsheisear fear na mná úd
12
Má éistúir go haireach lena ndúradh, do-chífidh sibh go soiléir, cé go bhfuilid a bheannachtaí agus a shocharaibh féin sa phósadh, go bhfuilid contúirtí ag roinnt leis
Go dearfa, chun radhairc comhnaitheach do choimeád ar an ngnó mór chun ar cuireadh ar an saol sinn, tré gach docúl do bhaineann le pósadh, do theastódh ón lánúin buantseasmhacht rialta, cóimhreamh mór cráifeacht, agus gnáth-chúram ina n-anamnacha a shábháil ná feictear ach go fánach in éinne
Ní fánach é an toirmeasc, nuair is gá bheith saothrach gan bheith sanntach, mórán le díol agus le ceannach gan chalaois, cúram anama agus cuirp clainne, imní i gcéile, údarás gan ró-dhéine, forairí gan bheith amhraisteach, macnas gan bhladar, ansacht gan bheith éadmhar, agus na hainmhiana is tréine, ar an ócáid is do-rianta iad, le coimeád ar (an) dtaobh istigh de rialacha an chreidimh is naofa agus is déine dlí
Is iomdha meáchaint trom insa cheann tsaolta den mheidh seo, agus is trialta an fear nó an bhean ná ligfidh don cheann eile den mheidh éirí, agus gan aon ní chun a coimeáta síos ach mór-imní dhuine ina anam a shábháil
Is cróga é creideamh na lánún do bhuaifeas ar na mór-dhocúlaibh seo agus do dhéanfas réir an Tiarna, d'ainneoin a mbeidh orthu, leis an saor-intinn do chomhairlíos an tAspal I Cor : Is gearr í, ar sé, ár n-aimsir: ná cuireadh an pósadh de mhursantacht orthu fé shlí, ach mar a bheidís gan pósadh ar aon chor
13
Ag tagairt dosna oibleagáidí (na dualgais) do bhaineann leis an bpósadh, tá cuid acu le tabhairt fé ndeara sul a ndéantar é, agus cuid le linn a dhéanta
Níl agó ná go mb'fhéidir do mhnaoi mhallaithe a bheith ina cúis damanta ag a fear, nó d'fhear chuiripe ina chúis damanta ag a mhnaoi, an tráth a sábhálfaí iad dá mbeidís pósta ag a malairt
Tá sé róriachtanach mar sin ag an muintir nur mian leo pósadh, céile oiriúnach do thoghadh dhóibh féin, de bhrí gur ar an rogha thógfaid siad do sheasaíonn a suaimhneas sa tsaol so agus a sonas sa tsíorraíocht
Ní foláir dhóibh a meon, a n-aois, a ngairm, a gcreideamh, a gcáil, agus a dtreabhchas do bhreithniú
Deirim a dtreabhchas, mar atáid mórán daoine do thagann ó dhroch-threibh ar a dtugann an scríbhinn diaga "Préamh na ndroch-bheart," atá lochtach ó dhúchas agus chomh anrianta ó ghlúin go glúin gur ró-fhánach a chítear go fiú éinne amháin de dhea-iompar ina measc
Bíd cuid acu drúisiuil ólach; cuid bruíonach collóideach; cuid duairc do-riartha; cuid gan chreideamh gan chogús; cuid tugtha do mhionna móra nó do bhradaíl; cuid éadmhar ó dhúchas etc ; agus is mór é mí-ádh an fhir nó na mná do cheanglann le drong olc ó phréimh
14
Tar éis an té atá ar thí pósta gach dícheall oiriúnach do dhéanamh chun céile cothrom do thoghadh, is é a ghnó sacraimin an phósta do ghlacadh mar is cóir; de bhrí gan san ná faghann sé na grásta do gheobhadh sé lena ghlacadh mar ba dhual
Chuige seo, ní foláir dhó faoistin a dhéanamh suim laethanna roimh ré, droch-smaointe do bheas ag lingeadh air do chosc, agus gan smiollagar ar bith do dhéanamh leis an mnaoi atá aige le pósadh
Ní féidir dhó a mheas gur cruadháil ar domhan san do chosc air
Óir, ó choisceann dlí (na) nádúra an fear, dá dhrúisiúla é, ó bhaint lena mháthair nó lena dheirfír dá áille iad, cad é an ní ná déanfaidh grásta Dé do neartaigh na mílte chun an uile ghné báis d'fhulang chun a n-anama a shábháil
15
Gan stad na ndéantar an pósadh, tá sé d'ualach ar an lánúin a bheith dílis dá chéile go bás
Mar is coir den ghné is measa briseadh cuinge pósta, atá éagórach ar an bpáirtí neamh-chiontach, do tharraingeas mórán imris, atá droch-shamplach díobhálach don phoiblíocht, nách féidir go minic an dochar a thagann de do chneasú, agus lena dtuilleann an té bhíonn ciontach ann tine ifrinn de bhrí go ndeir an Spioraid Naomh ná sealbhóid lucht an adhalltranais Ríocht na bhflaitheas
16
Is é dara ní atá d'oibleagáid ar an lánúin phósta, grá a bheith dá chéile
Tá so chomh riachtanach chun a séin ná déanfaidh óige ná scéimh, saibhreas ná ardfholaíocht a ionad
Le fíor-chion ar a chéile, na mbeidh grásta Dé ina bhun, do bheadh an lánú i séan i mbothán bhocht: gan é, do bheidís donaí i gcúirt
Imreas do-ní dochar dhóibh féin agus dá gclainn, agus nuair a hathnuachtar é go minic le spochaireacht (le fala) ar gach taobh, tagann gach olc uaidh d'fhéadfadh an dial a ghuidhe dhóibh, is é sin, ifreann ina mbeatha agus tar éis a mbáis
Siúd is ná beadh aon Dia ann chun díoltais do dhéanamh, ná aon tsaol i ndiaidh an tsaoil seo, is follasach gur fearr an tsíocháin ná an t-imreas: agus is fusa go mór do lánúin a bheith cneasta le chéile ó thúis, ná a bheith fé riachtanas gach briseadh cumainn do shlánú; de bhrí, nuair a bearntar é, gur minic a fairsingítear an bhearna thar mar a ceapadh ná a síleadh
Mar ó aon aighneas amháin tagaid mórán eile do sheasaíonn ar feadh a saoil
17
Dí gach imris imreas lánún, imreas croí-bhriste
Má tá tuitim amach agat le duine ná fuil in aontíos leat, ní bheidh tú comhnaitheach i mí-shuaimhneas; ní fheic fidh tú é ach go fánach, agus le diúltiú dá chomhluadar is annamha a chífir é agus is lúide do bhuaireamh
Gidhea, nuair a bhíonn lánú phósta in earraid le chéile, níl caoi ar so do dhéanamh: ní foláir dhóibh a bheith i bhfochair a chéile; agus dá réir tá eascara dhuine, agus an té is fuafar leis, ina láthair de ló is d'oíche
Coimeádann so ar díth suaimhnis é, cuireann dorchadas agus duairceas aigne air do-néann cortha dá shaol é, ná fágann spéis ina chreideamh aige, ná dúil i ngnó ná i dtoirbheart aige
Is é a thigh a ifreann; mar is deimhneach, pé ionad ina gcomhnaíonn an t-imreas, go gcomhnaíonn an dial ann, údar an imris agus an éithigh
18
Chun mí-ádh chomhloititheach ar úr séan saolta agus síorraí do sheachaint, achraím ar gach n-aon agaibh atá ceaptha chun pósta na nithe atá agam le rá do bhreithniú go haireach
Nuair a póstar lánú lena lán-toil féin, is dual go mbeid ceanúil ar a chéile sealad aimsire, agus go ligfid friotal a rúin le chéile gan cheileatrom Faid (a) sheasóidh an cion so acu ar a chéile, ba cheart d'fhear agus do mhnaoi phósta úsáid do dhéanamh den chaoi nua-fhabhrach so chun meoin agus aigne a chéile do bhrath agus do mheabhradh
Má gheibheann an bhean amach gur deallramhach a meon le chéile, is mór an compord di é
Gidhea, má thugann sí fé ndeara ná fuil an chosúlacht san eatortha, agus gur mian léi aigne shuaimhneasach do bheith aici san aimsir atá le teacht, ní foláir dhi a hiompar féin do rialú gan mhoill dá réir
19
Nuair a chífidh sí go bhfuilid gnótha áirithe, ná tugtar faillíth go deo ina ndéanamh ná go mbíonn fearg mhór agus míshásamh ar a fear, déanadh na nithe sin ar dtúis, cé go mbeidís gnótha eile níos riachtanasaí ná iad le déanamh
- Nuair a bheidh sé ag caint, ná tógadh sí suas an comhrá, 'cheann fios an scéil a bheith aici níos fearr ná aige sin
- Ná tugadh sí asachán ná aighneas dó, má bhíonn sé ar digh, i bhfeirg, ná fé dhólás
- Bíodh sí imníoch ina chuid bídh agus éadaigh, agus déanadh sí breis imní dhe gach tráth a bheidh sé breoite
- Saothraíodh sí lena tionnscal féin pinginní do bheas ag teastáil sa tigh, chun ná cuirfeadh sí buaireamh air lena bheith de ghnáth á n-iarradh air, agus glaotaí níos géire aige le freagairt
- Ná téigheadh sí ag fiosradh a carad ach le riachtanas, agus ná fanadh sí i bhfad amuigh, agus tugadh sí i gcomhnaí rogha do chuideachtanas a compánaigh
- In aon fhocal, áitíodh sí dhó lena gnáth-iompar ná fuil aon ghnó saolta is mó atá ar a haire ná cúram do dhéanamh dá phearsain, dá shláinte, dá shéan, agus de shíocháin a aigne
Agus muna duine den droch-threibh úd é do choimeádann - le duairceas, le dorraíocht, le nimhneacht agus canncar aigne, le cáinseorthacht, le hiompar madrúil mí-chuíosach - a muintir thighe i gcritheagla chomhnaitheach, agus do-néann amhail ifrinn dá dtigh, ní theipfidh sí a ghean do tharraint uirthi, de bhrí nách féidir dhó gan an síorimní atá aici ann d'fheicsint
Taspáin cion do ghadhar agus bí cineálta leis, agus beidh sé ceanúil ort agus luacháireach romhat, agus leanfaidh sé tú roimh éinne eile dá mbeidh sa tigh; agus dar ndóigh ní foláir gur droch-dhuine an fear nó tarraingeoidh a gnáth-mhacnas a chion
20
Má rángaíonn conspóid ná tuitim amach idir lánúin, tré chinniuint, tré fheirg, nó aon chúis eile, réitídís an t-imreas sul a dtéighe grian fé
Abradh an fear nó an bhean: "Do scaramair le daoine an domhain, le hathair, le máthair, agus le caraid, chun mairiúna i bhfochair a chéile ar feadh ár saoil
Tusa is ionad athar, máthar, céile, carad, agus cumhdathóra agamsa; agus cad é an fáth na gcoimeádfaimis a chéile i mbuaireamh
Cá bhfuighfear searc agus cumann ar talamh muna mbeid idir lánúin phósta
Táid na mílte ar fuaid an domhain, agus bídís saibhir nó bocht, dea-shláinteach nó dhroc-shláinteach, faghaidís bás nó éiridís, ní raghaidh mo shéansa ar aghaidh ná ar gcúl
Ach níl dul agam ó bheith páirteach it ádhsa nó id mhí-ádh
Tiománaimis uainn mar sin an uile chasaoid, agus déanaimis d'aon iarracht síocháin le chéile do sheasós ar feadh ár saoil, mar ghrá d'Íosa Críost do tháinig ó neamh chun síochána agus ansacht do chur ar bun idir dhaoine an domhain " 21
Dúirt duine sa scríbhinn diaga Ecclus
25 caib : Táid trí nithe do chuireann aiteas ar m'anam agus atá taitneamhach i láthair Dé agus daoine, is é sin, grá idir dheartháracha, síocháin idir chomharsain, agus lánú phósta d'aon toil agus d'aon aigne
- Scaoil téad chun na snáthacha dá ndearnthas í, agus brisfidh tú go héascaidh fé leith iad; faid a bheid casta ar a chéile ní fhéadfair é
Scaoil an cumann agus an greann ba chóir a bheith idir lánúin phósta, agus táid siad ar caoi na ndrochdhaoine do bheadh ar thí a ndíobhála
An té eatortha súd is amarcaí do ghlacfadh an bhean, agus is mó do ligfeadh air trua a bheith dhi i leith a cumhdaithe, is é ba dhóichí a milleadh
22
Oibleagáid dhéanach lánún pósta ar ar mian liom trácht, lena gclainn do bhaineann sí
Más áil leo a leaba phósta a bheith gan teimheal, agus a n-anam a shábháil, nuair a dhéanfaidh seilbh sásamh ní foláir dhóibh béasa dialmhara neamhghlana do sheachaint ná leofainnse a n-ainmniú ná a n-áireamh annso
D'ainneoin dóibh a bheith dealbh muiríneach, (níl sé lamhálta) acu gabháil bun os cionn le cloinn ná gein do ruagadh; agus is ró-mhór go háirithe do pheacaíonn an bhean do scarann le gein roimh a ionbhaidh, le tógáil ualaí móra, le hobair ró-dhuail, le hiomad siúlóide, le rinnce, ná le diantsaothar ar bith
23
Thar éis bheirthe an linbh ní foláir a chur á bhaisteadh go tráthúil; mar dá n-imíodh sé gan baiste, do bheidis a athair agus a mháthair freagarthach ann i láthair Dé
- Do réir mar chríonnóidh an leanbh, ní foláir breis cúraim do dhéanamh de
Tá sé d'fhiachaibh ar an lánúin a gclann d'aistriú óna leabain féin go ró-luath, agus na fireannaigh agus na buineannaigh do dheighilt ó chéile
- Tá sé ceangailte orthu a mbuachaill nó a gcailín aimsire do chosc ó mhionna móra, ó mhonabar, agus ó fhocail bharbraithe, mar is deimhneach go loitfidis a gclann
- Ní foláir dhóibh aitheanta a gcreidimh do mhúineadh, nó a gcur á múineadh, dhóibh, agus a chur d'fhiachaibh orthu a gcleachtadh ó thúis a n-óige
- Ba cheart dóibh trí dhea-nós do mhúineadh dhóibh agus do chur go daingean ina n-aigeanta, do chuirfeas ó mhórán clampair agus toirmisc iad i gcaitheamh a mbeatha, is é sin, aigne shíochánta neamhdhíoltasach, an fhírinne d'innsint i ngach ní bíodh sé suimiuil nó suarach, agus a bheith caoin, dea-rúin, agus saor ó shuainseán
24
Ó is iad aithreacha agus máithreacha cumhdathóirí, maoir, scáthánaibh, agus mar adéarfainn déithe clainne i dtosach a saoil, seachnaidís aon droch-shampla do thabhairt dóibh; mar atá a sampla chomh neartmhar san go leanaid an chlann de ghnáth é
Má sheasaíonn tú ina bhfianaise is iad ag súgradh le chéile, chífidh tú an t-athair insa duine clainne: breithnóidh tú ann dorraíocht, droch-aigne, mionna móra, drochráite etc
an athar
Ó, dá mbeadh sé lamhálta agamsa na peacaí gráiniúla do-néid an chlann de dheasca droch-shampla, neamhchaoithiúlacht, beithíochúlacht, agus fail líthe a muintire ina staúil leabtha, d'aithris anso, déarfadh sibh go caoin, ag tagairt dá gclainn, an ní adúirt ár Slánaitheoir i dtaobh an aspail mhí-fhortúnaigh do dhíol go fealltúil é, is é sin, go mb'fhearra dhóibh ná béarfaí riamh iad, agus ag tagairt dosna droch-aithreacha agus máithreacha, go mb'fhearra dhóibh gan gein tsleachta a bheith acu
De bhrí, má dhaorann an uile dhuine, agus go gcuirtear chun báis do réir dhlí na ríochta, an té mharaíos a dhuine clainne, cad é an ní nách baol don té is cúis damanta aige
Muna ndéanaid a muintir béasa a gclainne do rialú, níl sé i gcumas na hEaglaise a dtabhairt thar n-ais: tá síol na ndroch-bheart curtha iontu sul a dtugtar ina láthair iad; téigheann an aicíd chun gadhscail sul a nglaotar ar an liaigh
25
Tar éis socharaibh, contúirtí, agus oibleagáidí an phósta d'áireamh daoibh, agus a thaspáint daoibh gur ar a gcomhlíonadh so go dúthrachtach do sheasaíonn úr séan saolta agus síorraí, achraím oraibh úr n-urnaithe do chur le díoghrais chun Athar na huile thrócaire grásta a thabhairt daoibh chun grá a bheith dá chéile, mairiuint agus bás d'fháil i síocháin le chéile, úr gclann do thabhairt suas in eagla agus i ngrá Dé chun, ó táthaoi féin agus iad súd in aontíos le chéile sa tsaol so, go mbeadh sibh in aontíos leo i dtigh an Dé úd na gcaifeam go léir, pósta agus gan phósadh, dul go luath ina láthair chun a bheith i sólás nó in anacra as san amach go deo
AGUISÍN Táid comhairleacha áirithe ná fuil ainmnithe sa chomhrá thuas, le tabhairt do lánúin i gcathaoir na faoistine, atá róriachtanach dóibh i gcaitheamh a saoil
Mo sceimhle ná mairfeamse maidean an lae go dtiocfadh re Gaelaibh casadh tar sáil is prionsa chlár Banba orthu mar léadar is tapaidh do ghléasfainn arm im láimh
Níl ministir aco ná Sagsanach méith, dá aoirde réim, gradam is cáil, ná bainnfinnsa allas le bata as a bplaosc go gcaithfidís géilleadh don chreideamh is fearr
A Athair ghil, tabhair maitheachas im ghníomhartha dam is beir m'anam leat go Flaitheamhnas ó thaoibh an chnuic; ná dearmaid gach peacach bocht bhí díleas duit is nár ghreannaigh dlithe an Phrotestant ná Mhártain uilc
Seán Ó Bréanáin An fear céanna cct M'atuirse nimhe, mo chaoi go déarach, mo dhíth, mo léan, mo phéin, mo ghuais, mo dhanaid do shíor mo ghroí-fhear tréitheach bheith cloíte céasta gan léim gan luas, cia gur acfainneach bhís ar thaoibh an tsléibhe, mar Mheargach fhíochmhar a' díoghailt éag Thailc nó gur chuir Clíodhna saíghid id chlé-chois, d'fhúig sínte faon tu i ngéibhinn cruaidh
Aifear ná tabhair ar acfainn an scríbhneora is guidh chum an Athar do dhealbhaigh groí-mhórchnoic mise is gach pearsa ghlac baiste le príomhchomhachtaibh do sheachnadh ar pheannaid le fearta an Rí ghlórmhair
Amen arna scríobh re Seán Ó Bréanáin AD MDCC
Mícheál Ó Longáin cc
chum Seáin Uí Bhraonáin san mbliain 1808 A fharaire shéimh thréithigh nách faca-sa riamh is d'eascair d'fhuil tréan saorfhlaith bhí carthanach fial, muna raidfirse dréacht éigin dom chabhair aniar, ní bhacfad lem ré shaoil tu ná caitheamh id dhiaidh
Chuim Michíl Uí Longáin i gCúil Uí Mhurchadha i gcontae chaomhálainn Chorcaí, 1808 Fonn: An Staicín Eornan Is fada mise ar mearathal cia deacair liom duit ' insint, a bhile mhilis mhíonla do shíolrach na leon ba lannmhar i dtreasannaibh gan eagla roim naímhdibh, á leagadh marbh millte re fíochnimh i ngleo
Cia aco b'fhearra dom bheith ceangailte le mascalach don fhíorfhuil, gasta greanta grinnmhar gan maoine gan ór, nó caile dubh do shnamadh liom nár chleachtadar a sinsear ach ceachaireacht is cinnteacht
- sin scríbhte mo bhrón
Is iontuigthe dhuit nach faillí fá ndeara dhom gan freagra ' chur ar do scríbhinn, ach gan bheith san mbaile ar n-imeacht dom chomharsain chomhfhoclach chaoinráiteach, gurab sin an tslí inar thuilleas aifear náireach imdheargach uait; agus ó so amach beidh mise ollamh gan tuirse roim gach laoi bheag shoilbhir dothiocfaidh im dháil ód lámhaibh léire luaithe lomghníomhacha
Baile Mhic Aindriais i gCloinn Mhuiris i gCiarraí an seachtmhadh lá déag don mhíosa Feabhra míle ocht gcéad agus ocht mbliana
Seán Ó Braonáin Atá an aiste sin uait ar iasacht uaimse agus cuirfead chúd é le caoindhúireacht i meon an Abráin
Chum Míchíl soilbhir Uí Longáin i gcontae Chorcaí, i gCúil Uí Mhurchadha, binnbhile buach don éigs Fonn: Hide and Go Seek An Cailín Deas Rua A bhile don dáimh rug barr ó éigse an ghrinn, is binneamhail rá 's is áille bréithre binn, an bhruingeall do ráis, 's í d'fhág go déarach sinn ó cheangail sí páirt re náimhde chléire Chríost
Muna dtigir im dháil, ar bhánbhrat aolta uait scríbh gach loithe is dán níonn dáimh id thaobh don chríoch, óir is binne re Seán do ráite in éifeacht chruinn ná cruitire cláir is gáir na n-éan ar chraoibh
Mo mhilleadh go brách, mo chrá go n-éagaidh sinn, mar cuireadh chum fáin sliocht álainn Éibhir Fhinn, bhí i gceannas go hard i gcáil 's i gcéim san gcríoch gur thaisteal tar sáil treibh Mhártain shéan an Rí
Ná himdhearg me do chionn gan tuille ' chuir uaim, óir is ar an ród do caiseadh an teachtaire greannmhar gaoisghlórach seo orm agus dithneas mór orainn araon, agus cuir chúm do shúchráite go léir ar gcasadh dó arís, agus smaoin gur mise do charaid ionmhain go héag agus fós scríbh uait go minic
Seán Ó Braonáin Mícheál Ó Longáin cct chum Seáin Uí Bhraonáin Fonn: Hide and Go Seek An Cailín Deas Rua A bhile gan cháim 's a shárfhir ghaelach groí, ní mise an tí ráis id ráite séimhe linn; ní file ná fáidh ná dáimh le héigse sinn ach duine bocht táir atá gan léann gan laoi
Ó is sibhse amháin is fearr 's is néata scríonn 's 'tá tuigseanach tráth i ndán 's i ndréachtaibh draoi, cuiridh im dháil go grámhar saor i ngaois an scriosfar go bráth an smál so d'Éirinn aoird
Fiche gealbháb dom mhnáibhse in éineacht díbh, gan fuithin gan scáth ar ár ná ar ghaoth ná síon, dod chomairc ar námhaid 's dod ghnáthchur saor gan díth go bhficear faoi ádh go sámh gach n-aon dod chlainn
Chuim Míchíl Uí Longáin, láimh re Corcaigh Fonn: Hide and Go Seek An Cailín Deas Rua A chaithbhile cháidh d'fhuil láidir laochda laoich ba lannmhar tráth a' tráitheadh tréith a naímhid, ní bhfuilirse táir, is tu is fearr 's is léannta laoi ó Chorcaigh na mbád go máibh deighréidh na Midhe
Cuirimse id dháil, a ráib, ar chaomhbhrat chaoin go dtiocfaidh tar sáil mórtháin a dhéanfaidh díth; goinfar do námhaid, sliocht Mhártain shéan an Rí is d'aistrigh tráth ó ráite naomhtha Chríost
'S é 'deir loithe na bhfáige, ráite is dréacht gach draoi ar mheamram bhán ó ár na nGael do scríodh, fé Nollaig gan phlás go mbeidh rás le faorghoimh claíomh ar a maireann dod námhaid ag sárshliocht Éibhir Fhinn
Ceangailte ag báb níor tharla féin go fíor sin meabhair le Seán go brách ag bé' bheith saor
Níl maitheas i mnáibh, 's iad d'fhág go tréith, mo dhíth, gach a maireann don dáimh fé cháin ag béaraibh fill
Gluine ba chumhang liom le diúgadh ná an cnagaire, 's má castar mé is túsa fé shúchas i dtabhairne, beidh fáige gach cúige go humhal inár bhfarra-ne 's ní fhágfam an dún soin go ndiúgfam an baraille
Seán Ó Braonáin John Brenan philomath An Dara Freagra Fonn: Cad é sin don té sin ná baineann sin dó
I mbeochruth gan breoiteacht im ballaibh atáim, céad glóire le comhachta an té dhealbhaigh bán, sómnas im fhóigse nuair thagann gach tráth, níor leor leis me' leonadh go treascartha ach spás
A leoghain is eolgasach readaireacht dáin, is glóire dod chóige tú i gceannas mar táir, led ghlórtha a' beo-ghoin gach Sagsanach sámh don chóip seo nár ordaigh Rí rathmhar na ngrást
Géillim, a shéimhfhir is binneamhail rá, as naomhshruth na Nao mBan gur ibhis do sháith, mar is tréan thigeann dréachta go milis ód láimh ar aolbhrat 'om fhéachaint go sultmharach sámh
Ar aon chuir ná déinse mise d'imcháin, mar nár léir-ibheas aon réad as shrothaibh na mBáb
Ní héigeas dea-léannta ná tuigseanach dáin me féinig ach réice leamh liosta gan aird
Seán Ó Braonáin Seán Ó Braonáin ó chontae Chiarraí cct ag iarraidh iasacht leabhair Ghaeilge ar Mhícheál Ó Longáin do chomhnaigh i gCorcaigh an tan sin, 1810 Fonn: Córacha an Duine A fhialfhir ghartha atá carthanach cneasta céimghlan, is do thriall chuim baile don ghasra ghasta ghaelaigh, ós cian mo thaisteal ag tarraing i bhfad dot fhéachain, iasacht leabhair dam tabhair is beadsa baoch díot
An freagra air sin le Mícheál Ó Longáin Fonn: Hide and Go Seek An Cailín Deas Rua A fharaire ghluin is fuinte fíormhaith cáil, is d'eascair d'fhuil rithe cliste bhí san Spáinn, níorbh aithreach linne druidim síos id dháil ag racaireacht suilt 's an gluine líonta im láimh
Ach ní leanaim de sin, a chumainn chroí 's a ghrá
Is dearbh nách mise an duine shílis tráth ach amaid bheag bhuile bhriste bhaoth gan aird, gan leabhair gan loithe scriobhtha ar shlí na ndámh
A theachtaire bhig se ag rith san tslí chuim Seáin, beir feasta leat chuige fiche míle slán, garbhluis chliste is tine faoina tarr, is abair gur mise chuir an bhuín 'na dháil
A fhir ghasta ghlic is carthanach le haois eolach, is ní abraim gur bladartha, cé binnghlórthach, is é meastar liom nuair amharcaim do scríbhneoireacht, gurb agatsa atáid leabhair mhaithe chríoch Fódla
Seán Ó Braonáin cct mar leanas Fonn: An Staicín Eornan Maidean bhog cheomhar cois feorann im aonar ar bhloscadh do Phoebus ó Pharrthas Ádhamh, a' machnamh ar bheo-ghoin is mar leonadh sliocht Éibhir ba threasamhail tréanmhar i machaire an áir, seal eile ar scóp chine chrónphoic an chraosnimh do shealbhaigh Éire d'éis ionnarba chách, trér readas-sa deoraibh le brónghoimh an scéil sin is ar faiche bhíos faonluite i gcreathaibh an bháis
Mascalach ógshultmhar bheoilmhilis bhéasach amharcaim féinig a' taisteal im dháil, trér phreabas im chló chirt le fórsa mo léime; a hainm 's a caomhchine fionnaim don bháib: "Cá talamh, cá cóig dhuit, cá gcomhnaid do ghaolta, cá treabha dár phréamhaigh dúinn aithris tráth, nó an tusa chuir ceo-bhrat ar phórshliocht Mhilésius is fearanta saora aige Gallaibh 'na n-áit " d'fhreagair an chúileann go dúr doilbh déarach "M'ainm duit Éire bhí snaimithe tráth le clanna mhic Bhreoghain, treibh leonta na laoch mear, Eoghan is Aonghas is Carolas cáidh ba thrúpach, ba threorach, ba chróga, ba chraosach a' turnamh, a' traochadh 's a' treascairt a námhaid gur dhiúiltimh an chóip sin do chomhachtaibh an Aonmhic sin an chúis lenar léiríodh iad dealamh mar táid
"Fán am san do thionscain treibh Lúitir 's a ngaolta úircheannas Éireann do ghlacadh do láimh, gur dhíbir an drong san mo phrionsa is mo chéile gan dúnta gan séada mar chleachtaigh mo ráib
Bhí an daoirse dá chúiteamh go hionraic ag Gaelaibh is ar gcúlaibh uaibh léirchuirfar dearbh faoi Cháisc; sin deire le cúrsa chloinn chrúbach na meirleach sin chúibhse na laochaibh go longach ón Spáinn
"Triallfaidh tar srúillibh mo phrionsa go héasca, beidh longphort ag Gaelaibh gan bréag i bhFionntrá, mar chanadar údair thuig cúrsa na Gaeilge, flúirse agus féile beidh feasta aige baird
Cloinimse trumpa na dtrúpaibh dá séideadh; múscail do ghaolta is drididh 'na ndáil, gluaisidh go lúthmhar is turnaidh na meirligh, bíodh púdar dá phléascadh re fuinneamh 'na ndeáidh " An fear céanna cct ar fonn An Binsín Luachra Mo chumha mar mheath an chrú nár lag do ghlúinghin ceart ó Éibhir ba lúthmhar neart a' tionnlac ga 's in íorghoil threas ba thréanmhar is iad ba cheap in Éirinn seal a' múscal reacht is béasa gur díbreadh as a síol tar lear le díomas aicme an Bhéarla
Níl fáidh ná flaith do phríomhfhuil Airt le scríbhinn reacht i nGaeilge nách tim gan mheas in inse Chais, fá dhaoirse is feas i ngéibhinn
Guím go pras chuim Dé na bhfeart an bhuíon Do i gceart ná géilleann do thraochadh lag, gan réim gan rath, gan séad ar easpa gréithre
Go dtídh tar lear 'na loing go mear gan fuíoll fá mheas in éide oíghre ceart na hÉireann sean go buíonmhar barcmhar laochmhar, Beidh tinte ceap sa tír ar dteacht tar toinn na sreabh don dréim sin le díomas cath is íorghoil threas ar dhíbirt aicme an Bhéarla
Seán Ó Braonáin cct Fonn: An Chraoibhín Aoibhinn Álainn Ó Sin caoi go freasamhail i bhfearannaibh Éibhir fá dhlí an ríochta ó tharla an leon do chrú ghroí Bharanach dá ngarmthar Éamann, saoi de shíolrach láidir Eoghain; fáidh is ollamh is polla don éigse, dáimh gan dochma do folcadh san bhféile, trí thráth d'ibh corn as thobar na mBéithe a' síor-rith tríd chuir dánta is ceol
Ó chaoinchruit shoilbhir ní chluinimse réadaibh; i gcoillte is cloíte gáir na n-eon; níl suan ag ollamhain i bhfriotailibh éigse; is scíosmhar draoithe a' tál na ndeor; ní díreach tharraingid eachaibh na gréine san líne ceapaithe carbad Phoebus ó fuarthas nascaithe i nglasaibh tu, a Éamainn i mbruíon an rí ná gránn an t-ord
Is tréan tig freasannaibh falcmhara déara síos 'na linntibh a' trácht go feor ó ghrua gach faraire lannmhair léannta scríobhann Gaoilge ar áille i gcóir
Fáth a n-atuirse dearbh is léir dam bláth na Banba i nglasaibh 's i ndaorbhruid, d'fhúig táinte ar easpa suilt dealamh gan pléireacht, gan aoibhneas cinnte ag fáigibh ceoil
Nuair aontaigh cealgshliocht mallaithe Mhártain do thaoibh 's do chlí le cnáib do stróic, Astréa do shealbhaigh Parrthas Ádam tug luí nárbh fhíor a ráite beoil, Jupiter ghairm gach pearsa 'na dháil dóibh is d'fhoilsigh tarcaisne a chara idir námhaid: "Ná léigidh an caithbhile calma d'árghoin" adúirt rí na ríochta le táin a shló
Chuim siúil do ritheadar fuireann na ndéithibh is claíomh gan fuíoll i láimh gach leoin, gach ríoghan mhilis go fuinneamhail fraochmhar ba ghrinn chuim gnímh leo lánchead Jove
Mars ba dhraganta in arm 's in éide i dtúis na bhfearachoin lannmhar laochda, Minerva sheachain tu le feartaibh an Aegis ar dhíoltas nimhe an té tharla id dheoidh
An fear céanna mar leanas Fonn: An Chraoibhín Aoibhinn Álainn Ó Mo léan mar a treascradh gan tapa gan faoseamh fearachoin Éilge tréith gan treoir, ar fhaobhar ba chalma lannmhar léidmheach, tagarthach tréanmhar a' traochadh sló
'S é a n-éag tug scamallaibh ar fhearannaibh Éibhir, éigs na Banba gan tathag 'na mbréithre is préimhshliocht meacanta meara Mhilésius ceasnaitheach créimeach re tréimhse mhóir
Níl féar tré thalamh 's do bhalbhaigh éanla, d'aistrigh scéimh is gné gach sóirt, bláth na leanbh do shearg go déanach níl friotal 'na mbéal ach léan is brón
Níl cáil, níl ceannas, níl rachmas in Éirinn ag fáidh, ag flatha ná ag scata don Ghaelfhuil ach gréin is galar is Gallaibh dá dtraochadh ó cailleadh an réx do ghéill don ord
Is fraochmhar scamallaibh in earraid re néala is feargach réalta ar spéir gach cóig, an ré ní taithneamhach ar atharrach scéimhe, 's is mala dhubh Phoebus féin gach ló; is gléagmhar caismirtheach treascarthach traochta éisc na fairge i dtreasaibh re chéile ní léimfid feasta ar ghairm an éin bhig is gach calaphort tréigfid géise ceoil
Atá ár is anafa is mearathal éigin ar gach ealta re chéile, aosta is óg, gártha catha dá gcantaint gan traochadh ag fearaphuic, faolchuin, béir is leoin
Tá aghaidh na n-easa in aghaidh sleasa na sléibhe is creill na marbh ní stadann ar aon chor, ach dá mhaíomh gur gearraid uainn atharrach saoghail is go mbeidh Banba saor ag Gaelaibh fós
Guímse an tAthair do dhealbhaigh tréanmhuir, machairí réidh is sléibhte ceoidh, fuair péin is peannaid ó namhaid ar dhaorchrois chum cealgshliocht Éva 'shaoradh ar bhrón, mar dheonaigh danair 's a gclanna 'bheith séanmhar go féastach freastalach i bhflaitheas na hÉireann, oighre Chaisil go dtaga chuim Gaelaibh tar cala go héasca i gcéim 's i gcoróinn
Seán Ó Braonáin cct mar leanas Fonn: Síle Ní Ghadhra Maidean im aonar i gcéin cois na taoide is me a' machnamh mar traochadh i ngléagaibh ár saoithe, d'amharcas caolbharc a' téarnamh chuim tíre faoi bhrataibh go gléasta a' tréantharraing gaoithe, Talamh don réim sin is éasca do bhuail go lannmhar léidmheach, go bréidmhar 's go buach
Do stadadar géise binndhréachtacha an chuain ag timpreacht 'na haice go greannmhar greidhneach mar naomhghuth na n-aingeal ar halla na foidhne
Nuair mheasas gur laochaibh ceartghléasta bhí inti chuim Gallaibh as Éirinn le faorneart do dhíbirt, aisti níor théarnaimh ach aon bhruingeall mhíonla dob fhearr maise agus caomhchruth do bhéithibh an tsaoghail
Ba chamarsach craobhach buí-chéibheach gach dual go dathamhail aerach 'na slaodaibh anuas go talamh ar tréanchrith ar aon dath le cuaich, a' casadh 's a' filleadh go fionnamhail fáinneach ó bhaitheas a' titim go troithibh na báibe
A dearca mar réaltaibh 's a séimhleaca naíonta mar a raibh caismirt ag caora le caomhshneachta geimhre, a béal milisbhéasach ba léannta re laoithibh, a píp fhada aolta ar aon dath le faoilinn, a mama chroinn chailce ba thaithneamhach snua, a cíocha mar eala ar shreabhaibh an chuain ní fhéadfainn a maise an feadh mhairfinn do lua a seanga-chorp singil ba shnuite is ba shoilseach, i ngreantacht gan tiomhal mar chriostal go díreach
Ar bhrataibh gan mhoille le fuinneamh do scaoilfeadh barcaibh is loingeas ag iomaidh ar taoide, fearachoin chumais a' siosma 's a' coimheascar, ar mhachaire a' titim gan mire le naímhdibh, éanla na cruinne agus luibhe faoi bhláth, bile fá dhuille agus cona 'na bharr, sionnaigh ar chnocaibh is conairt 'na ndeáidh, dragain ar eachaibh 'na seasamh in iallait, eangaibh cois cala, muc mhara agus fianna
Nuair dhearcas an bhruingeall ba ghile is ba mhíonla, do stadas, do chritheas, gan mire do bhíogas, do mheasas, do thuigeas, nách duineanda bhí sí is le deasaibh a gliocais go ngoinfeadh le draíocht mé
Gan tapa gan fuinneamh do dhrideas 'na dáil, mo hata go singil do ligeas im láimh, a hainm 's a cine ansoin fionnaim don bháib, cá hinbhir, cá talamh tar cala 'nar ghluais as, cár hoileadh, cár daltadh, nó cár thaithigh an stuaire
D'fhreagair an ghailtheann, cér fhalcmhar na linntibh do shileadh go talamh ó dhearcaibh an ríoghain: "Is mise do snamadh le macaibh maith Míle ba lonnarga i dtreasaibh, i gcathaibh 's i gcoimheascair, an ceangal san choinnibh le cumann dá síol i ngradam 's i bhfuinne gan ionmhas mar bhí an Laighneach gur mhionnaigh go ngoinfeadh an rí, tar cala gur tharraing i mbarcaibh go gléasta fearaibh na Sagsan in arm 's in éide
"I seilbh na bhfearann do chleachtaigh mo dhaoine dobhádar soin sealad go rathmhar gan daoirse dá n-éileamh tar cala gur thaisteal an ríceach Cromail 's a dhragain do mhaslaigh mo shíolrach
'S é dhíbir mo charaid 's a gclanna chuim fáin gan saoirse dá ngreadadh, gan aiteas gan aird, gan fíontaibh ag flaithibh dá tharraint ar clár d'fhág mise go singil d'éis ionnarba an Stíobhaird, gan choffer gan chiste gan ionmhas gan mhaoine"
"Measaim" ar mise "gur tusa an bheanríoghan do dhaltaigh na rithe san inis dobhí againn
Labhairse linne, a ghile, go caoinmhar, abair an dtiocfaidh tar Soininn na saoithe
Baois liom ná bladar ná cantar id dhuain, óir sílim nách annamh tu a' breacadh do shuaidh go bhfillfidh ár gcaraid abhaile go buach, is ní fheicim a loingeas go luchtmhar mar mhaoitear a' sceinm ná 'druideam le himeall na taoide"
"Fáth dom fá ndeara mo racaireacht baoise le fáige dá thagairt mo dhragain go bhfillfidh, dá gcongbháil 'na mbeathaidh gan treascairt i mbíogaibh a' súil rena bhfearainn, a mbailte 's a dtíorthaibh
Ach geallaim" ar sise "nach gliogar mo laoi, go bpreabfaidh mo bhile go longach tar toinn, gan eagal gan time roimh bhruinisc an fhill, dá dturnadh, dá gcartadh, dá ngreadadh is dá gcarnadh gan dúnta gan fearainn gan fleadhchas gan fáltas
"'Na fásach beidh Fódla ar chrónstoc an díomais is gan fáil ar an nglóire go deo aco ó Íosa
Tar sáile do sheolfar an chóip sin ná stríocfadh ach gnás aco ar ordaibh is ar ghlórthaibh na ndraoithe
Beidh gártha agus glamairt ag Gallaibh an fhill is Cháron go tapaidh dá dtarraint tar toinn, gan sásamh gan bheatha ach peannaid do shíor, Sátan go súgach mar phrionsa ar an dtréada, gan áthas 'na ndúntaibh ach búirtheach is béiceach
"Beidh Uscar 's a shlóite le mórtas dá síorghoin, súiste 'na dhóid dheas dá leonadh go líomhtha; nuair chloinfidh an brón dobhí ar phórshliocht na Míleach, beidh doilbheas mór air is as na gnóthaibh sin íocfaid
Is annamh gan fuinneamh dothiocfaid 'na shlí, is leadartha rithfidh gach ministir díobh ó cholg an bhile ba lonnarga i ngníomh ar eagla an leoghain dá mbeo-ghoin go créachtach, mar chleachtaigh go hóg bheith i ngleothaibh 's i ngléagaibh
"I bhfearannaibh Fódla beidh ceolta agus aoibhneas, flaithibh 'na n-órbhroig go seoideach is go soilseach, clanna mhic Bhreoghain go lónmhar gan daoirse, go fleadhaitheach fórsach, go feolmhar, go fíonmhar, mise, cia fada a' learaireacht sinn, go hoinigh fá cheannas i gCaiseal na rí, snaimithe i gceangal le caithbhile groí, curadh agus leoghan d'fhuil chróga na Stíobhard ba threasamhail trópach, ba leonta is ba líomhtha " A dréachta nuair chloineas le mire do bhíogas, do phreabas, do lingeas, do thiteas go hinnbhir, do lasas go luchtmhar mar luisne na coinnle, le greantacht, le binneas a friotail 's a laoithe
Ar mearathal mar sin nuair amharc an bhé mise insna creathaibh ba shamhailt re héag
druideann im aice is í a' fearadh na ndéar, gur chuireas i dtuigsint don bhruingill ba mhíonla gur le taithneamh tré iomarca an ghona dobhíos-sa
"Is dearbh, a bhile, tu ar buile gur shíleas do bhallaibh gan fuinneamh nuair fhionnas mar bhís-se nó ar n-imtheacht gan moille go fuireann an aoibhnis, go Flaitheas an Duilimh fuair iomarca dímheas
Ós le taithneamh dom aiste go dearbh a bhís 's go dtuigim nách namhaid ach cara do shíor, na loithe sin tarraing is ar bhrataibh uait scaoil 's mo bheannacht féin fágbhaim, a sháirfhir, dod choimhdeacht ar ghalair, ar ghátar, ar bhás is ar naímhde " Ar gcanadh gach bréithir mar léamair don ríoghain 'na reathaibh mear éasca uaim d'éalaigh an fhaoilinn
Nuair mheasas gur taobh liom bhí réaltan an aoilchnis, san gcurach ar tréanmhuir go gléasta dochím í
Sreangann a seolta i gcóir cheart don ghaoith, tar shreabhaibh na bóchna le foirneart do scíord; dá hamharc gur seoladh óm chomhgar dobhíos
A friotal 's a ranna go dtagaidh chuim críche sin teachta ar mo mhachnamh ar maidin cois taoide
Seán Ó Bréanainn cct do chomhnaíos i dTeampall Muire ar aer an Chrúiscín Mo chás mar do mheasaim re n-aithris Gaeil bheith, gan aird gan aiteas gan earra ná éadach, gach lá faoin ama 's an ainnise dá dtraochadh ná ráfla aon racaire a scaramhain do sméideadh lena sórt bhinn mhúinte ar aon bhliain tá
Tráth ar leaba dom is me ' machtnamh tríom néalta ar stát na seabhac do chlanna Milésius, gan spás chúm d'amharcas mascalach mhaorga faoim dháil a' taisteal 's is tapa do shín taobh liom go deorach dúch ag síor-uchlán
Ba cáblach camarsach crapanach craobhach táclach taithneamhach treasamhail tréansach a bláthfholt bachallach barrachas blaomach ó bharr go talamh a' tarrach leis an réaltan, d'fhúig breoite dúch me trí chumha dá páirt
Ar a claonrosc reamhar do chealg na céadta dobhí a braoithe tarrainte i samhail na ré ar guin, lítis a' caismirt 'na leacain tré aoldath, is 'na déid rug barra óna bhfaca do bhéithibh ar thaoibh an tseanchais do bhalbhaigh éigse
Dobhí a bráid i samhail na heala ar an dtréantsruth is a dhá cích chailce ar a seangachorp léithi; gach páirt dá ballaibh ó bhaitheas go caoltroigh a' breith barr greantacht agus maise ar a chéile ag an ógmhnaoi d'fhúig me i lionn dubh támhach
Prós do scanadh comh tapa le bhéarsa, gan phlás ar mheamram do bhreacadh tar aon bhean; mo lámh go spreagadh sí cairt an tSáirséalaigh 's i bpáirt an tseanchais do bhalbhaigh éigse, eolaigh, údair, draoithibh is baird
Rena haolchrobh greanta is gasta do ghléasadh ar síoda beannaphuic, marcaigh is tréanchoin, coimheascar seabhaic i mbarcaibh ar tréanmhuir, a' cloí 's a' treascairt a namhaid re pléiribh is 'na dheoidh sin dá dtabhairt dá stiúir ar láimh
Re breáthacht na pearsa dobhí ag cara mo chléibhse do fágadh marbh gan tapa me tréimhse
Gan spás d'éis m'anaithe do scaipeadh is do thréigean, mo lámh mar thaca dhuit gur labhras léi se do réir eolais, mhúine is clúmhailúdráis
Fáilte is daichid do radas go héigneach roimh bháb na mbachall dom leaba an tan théarnaigh 's i ndáil a carthanacht do gheallas óm aeibhse páirt di ' thabhairt go dtreascradh an t-éag me is go leigfí in úir me i gcúngrach cláir
"A ghrá le radas do chealgais mési agus táim gan tapa dod dheasca re tréimhse; muna bhfaghad fios t'ainme is garaid go n-éagad is go brách duit geallaim an feadh mhairfir 'na dhéidh sin, m'ochón id chlúid bheith mar dhlúth-leannán
"Faghaim uait freagra, a chara mo chléibhse: an tú an bháb bhinn mharthanach mhaiseamhail mhaorga d'fhúig támhach mar cantar i startha na n-éigse gan spás ar machaire an calmfhear tréanTailc tré dhraíocht mhic Cumhaill is smúis a chnámha "nó an dea-bhean bhlasta san as Ovid mar léathar do dhraíocht' an seabhac mear meacanta Actaeon nó an ríobh tar cala tug calm-mhac Éason 'na loing ó Cholcis go talamh na Gréige re fórsaí clúmhail tré lúth a gcnámha " Is brónach atuirseach d'fhreagair me an spéirbhean "Ní haon dár chanais me, a dhalta mo chléibhse, ach óinmhid ainnis d'fhuil chalm-Milésius; as m'óige tré mhachnais do baisteadh orm Éire, fo-rír do striúireadh trí chúigí ar fán"
An tan leig an ainnir liom a hainm 's a gaolta gan mhoill do phreabas im sheasamh go héasca, dom baoil mo hata bhí 's do stanas mo chaomhchorp ag ríomh ris an mascalaigh "no an fada dobheas Gaeil bhocht gan treoir a' súil re cúiteamh d'fháil " Is croí-amhail d'fhreagair me an mhascalach bhéaltan "Ó chím gur caraid tu geallaim gan bhréag duit gan mhoill go n-amharcfair gasra ghléasta tar taoide ' taisteal 's a' tabhairt gairm do Ghaelaibh go trúpach tréan i gcuan Fionntrá"
Ónar laoios do starthaibh ar Bhreatain re tréimhse, ar a gcrích, ar a gcaraid, a gceannas 's a ngaolta, 's é ríomhas go magúil nár labhair sí ach baothamh, go raibh an tImpire 's a ghasra 'na gclab ag coin an eirligh, dá ndó is dá ndúloscadh ag púdar gach tráth
Is fraochmhar feargach do labhair liomsa an réaltan: "A scaoinse an bhladair, do mheallais go léir me an tan shíleas tú id charaid ceart, ní hamhail é ar aon chor ach tírmhac i samhail 's i reachta na caorach, is lem ló go húir leat so druim mo lámha"
"A stóir ghil m'anma do raidis ná daor me is go neosaidh maithibh do chlanna ceart Gael duit nach neoid me ach amhail do chuir danair gan daonnacht as m'óige i gcarcair faoi ghlasaibh i ndaorbhruid tré chrích an phrionsa, mo chumha, 'tá ar fán"
"Más fírinní chanais" do labhair an spéirbhean "is go bhfaígheadse teastas gurb amhail tu do céasadh, deímhním, dearbhaim is geallaim duit in éiric go dtucfas an lá is gur gearr an tréimhse 'na bhfaighir gan fiontar cúiteamh d'fháil; "go bhfaicfir go tláith bruscáin an eirligh, gan chiste gan cháil dá gcrá is dá gcéasadh, 'na dtullairí táir faoi ghráin sa tsaol so, in allas a gcnámha gan snáithe don léine, a' rómhar na draoibhe buí ar a bpá"
Tagadh tanncard ar an gclár don daorphunch agus screadadh gach ráib re páirt gheal d'aonghuth
Seán Ó Braonáin cct Fonn: An Staicín Eornan A bhile is binne ráite agus dántaibh i nGaeilge ag trácht ar an éandubh do straeigh as an ríocht, criostal rithe Spáinne den ardfhuil ba thréine dár fhás riamh faoi chéimibh na gréine le suíomh, dob ionmhain liom mar thásca an fánaí dá bhféadfadh go háitreabh na Séamas le faor ' theacht arís, a' briseadh dlithe d'fhág scriosta cráite na Gaelaibh hussá
mise léimfeadh a' glaoch ar mo rí
Dá mairfeadh flaithibh Fódla, na leoghain ba thréine, sliocht Bhreoghain ná staonfadh i dtréanghoile gnímh, Féilim reachtmmhar treorach, Eoghan nó Aonghas ba chomhachtach chum léirscrios do dhéanamh ar naímhid Tuathal Teachtmhar fórsach nó slóitibh na Féine, beoBhreas na mbéimeann nó tréanArt mac Cuinn, do-bhéarfaí treas do threointibh agus comhghuil don tsaoghal go seolfaidís Séarlas i réimeas arís
Tá fraoch na fola ' fógairt i neolaibh na spéire 's an cóiste sin Phoebus ag tréandhruidim linn, srao na n-each ar comhchlos faoi theorainn na gréine, mar mhóidigh na stéide nach géillfidís caoin gan rith le mire mórtaiseach fá chiúsaibh a chéime, an sróilchreasa néamhdha go réabfaidís tríd, is le luisne teine teo truime dóifid an saoghal nó Seoghain do léirchuir i gcéin as an ríocht
Atá Mars is Pallas comhachtach go dóchaiseach d'aontoil le fórsa na ndéithibh ba thréine le draíocht in arm gaisce comhraic chum slóite na meirleach, dá leonadh, dá léirghoin le faor-fuinneamh claímh
Beidh gearradh, leagadh leointe ar chrónphuic an Bhéarla dá seoladh, dá séideadh, dá léirchuir thar tuinn; i bhflaitheas fhearainn Fódla 's é an sceon iad a' scréachaigh is ceolphuirt an éanduibh á gcaomhshinm linn
Is binne cruit na Fódla ná ceoltaibh Orphéus 's an feothanán fraochmhar a' sméideadh chum grinn, finnechine Scóta go sróileach faoi éide chum gleo, siosma is eirleach do dhéanamh gan mhoill
Rithfid puic is róinte na cóipe sin léanaigh na hordaibh is na naomhchealla ghéillid do Chríost trí thuile tuinne treoine na bóchna gan staonadh leonadh orra, léirghoin is léirscrios dóibh guím
Seán Ó Braonáin cct chuim Pádraig Stac Fonn: Stáca an Mhargaidh A bhile don dáimh, is ard an aithis liom trácht an tsagairt ort tráth ag aifreann i mbeolghlór re hacmhainn a mheoin
Nochtsa do chách an fáth fá ndeara, gan tlás id labhartha, táite tarraingthe i gcló chóir gan easpa más eol
Cantar leat láithreach dánta snaimithe i gcoinne nó i bpáirt dea-cháil an Calvinist, fáidh trí ainibhfios lán do mhallaitheacht sháraigh aitheanta grách na hEagailse sceol bróin tug scamaill ar oird
Mac Craoibhe do ráim do rás na n-allachon d'fhás don aicme sin Mhártain mhallaithe san Róimh gleo do thosnaigh dóibh
Le Calvin i bpáirt noch d'ardaigh gasra in aghaidh grása is aitheanta an Ardmhic bheannaithe is leonaigh gnótha Pheadair is Phóil
Is follas re háiteamh fáidh is Eagailse gur mhallaigh an Pápa cách re heascaine, d'fhág faoi scamaill na táinte leanas iad go brách bheith meascaithe, sáite i mallaitheacht gan só seoid ó Fhlaitheas na gcomhacht
Sagart ró-chráibhtheach, ráib le rabairne, d'ardfhuil Bhreathanach nár thláith i gcathaibh cnuic, ar móin fós ná machaire an ghleoidh; dalta dil dána Mháire mhaiseamhail, fáidh nár pheaca leis ár na bhfanatics ar feo deareoil gan tapa ná treoir
'Na chuinne má thrácht an ráib gan meatachas faoi armas álainn ard na bhFlaitheasaibh, Craobh na Breataine tréith ó dalladh leis, ba scéal ró-dhamanta do aonne é ' theasaraic ach an rón crón do ghreadadh 'na chóir
Mo theagasc don té do shéan an t-aifreann, réab na haitheanta is chlaon chuim ainibhfis, deoir bhróin do shileadh go fóir agus casadh go héasca déarach atuirseach
Scéadh mar caitheadh leis féin a bheatha amach is ón ród cóir ná titeadh níos mó
Seachnadh, séanadh cléir na Breataine, reachta Mhic Crae ná aon don aicme sin
Géill gur fearra dhuit téacht faoi thearmainn scéithe bhanalthra an Aonmhic bheannaithe 'tá i nglóir mhór sna Flaithis fé choróinn
Seán Ó Braonáin cct chuim Tomáis Uí Dhúnluing Fonn: Máirseáil Uí Shúilleabháin Páinseach na nUbh A dhuine gan chéill do mhaisligh an chléir is tharcaisnigh naomhscruipt na bhfáige, na haitheanta réab 's an t-aifreann thréig re taithneamh do chlaonchreideamh Mhártain, cá rachair 'od dhíon ar Íosa Nasardha nuair chaithfimid cruinn bheith ar mhaoileann Josepha
Ní caraid Mac Crae chuim t'anama ' phlé ná Calvin bhiais taobh ris an lá sin
Nách damanta an scéal don chreachaire chlaon ghlac baiste na cléire 'na pháiste 's do ghlanadh mar ghréin ón bpeaca ró-dhaor trí ainibhfios Éva rinn Ádam, tuitim arís fé chuing na haicme sin tug atharrach brí don scríbhinn bheannaithe, d'aistrigh béasa agus reachta na cléire 's nách tugann aon ghéilleadh don Phápa
Gach scolaire baoth, ní mholaim a cheird 'tá ag obair le géilleadh dá tháille don doirbhchoin chlaon dá ngorthar Mac Crae, deisceabal straeigh as an gcolláiste
Tá adaithe thíos in íochtar ifrinn, gan solas gan soilse i dtíorthaibh dorcha, tuigsint an léinn, gach cuirpeacht déin is Lucifer aosta 'na mháistir
'S é Lucifer féin go follas don tsaol ar aingealaibh Dé dothug árghoin is Júdas 'na dhéidh do reic go soiléir Leanbh ró-naomhtha na Páise; Lúitir arís an trímhadh pearsa aco fuair eochair na ríochta bhí líonta d'ainibhfios; a ndeisceabal Crae is gach nduine dá chléir ar an obair go léir do chuir plána
Mo theagasc don té 'tá ag imtheacht ar strae a' taisteal an tsaoghail re dásacht, a' dalladh gach n-aon re dlithe Mhic Crae agus Bíoblaí bréige 'na mhála: Fógair don diabhal a gcliar 's a gcaradas is fóirfidh ort Dia 'tá dian a' tathaint ort; maithfidh Mac Dé dhuit ar impí na cléire agus ciontaigh tu féinig 'na láthair
An fear céanna chuim Tomáis Uí Dhúnlaing Fonn: An Chraoibhín Aoibhinn Álainn Ó A bhile gan tíol do shíolrach Éibhir is bríomhar binnmhar ráite beoil d'fhuil chumais na ríthe ríoga réimeach bhí i gcinseal chríche Fháilbhe is Eoghain, aicim ort ' isin cruinn más féidir cá caibidil díobh san scríbhinn naomhtha 'deir aifreann Íosa Críost do shéanadh 's an dlí úd Shíomain, fáidh na Rómha
Labhair arís, a shaoi gan aon locht, guím tú ' insin tráth más eol cá leabhar nó laoi don scríbhinn chéanna síos cuir cruinn im dháil do sceol 'deir aitheanta Mhaoise linn do réabadh 's do bhanalthra mhíonla Chríost gan géilleadh, Peadar 's a dhlí ró-naomhtha ' thréigean is gan stríocadh poinn do ráite Phóil
Aicim arís, a Mhíligh mhaorga, ó chírse suíte sámh gach sórt, cia neartaigh Mac Craoibhe i mbrí 's i mbréithre, i naíontacht naomhtha, i gcáil 's i gcló chuim creideamh do shíolchuir i gcroí gach aonne 's dá fhuirseadh gan fuíll fé chuing na cléithe
Nó an ndúirt linn Íosa "dá dhlí so géillidh, mo stíobhard bríomhar d'fhás gan cheo"
A dhalta Mhic Craoibhe, guím tu scéalaigh, an sinsear críonna tháinig reomhad, do charaid, do bhuíon agus suim do ghaolta, cá slí chuim guí ba ghnáthach leo
Más damaint a gcrích do réir dhlí an Chréachaigh, dá ngairmid Íosa, mo stíobhard naomhtha, ar a thathant arís ar Chríost a saoradh scaoilfíor cruinn do chairde id chóir
Ar atharrach gnaoi agus críoch an tsaoghail, nuair chríonfaid ír is bláth gach seoid is chaithfimid fíor bheith cruinn ar aon chnoc a' stríocadh do dhlí Mhic Mháire an ógh, aicim ort ' insin i bpointe an lae sin, na heaspail bhias timpall Íosa, taobh ris is eagal nách díobh san cinnte an Craochach; fillse arís is fág a chomhar
Seán Ó Braonáin cct Teagmháil an Athar Mhíchíl Bhreathnach re Eoinín Mhac Crae ag Tobar na Molt Fonn: Ruairí Óg Mac Ruairí Lem ráitibh éistidh, a éigse an ghrinn, ó aisig Mac Dé mo réim arís, ar cháil Mhic Crae go léifead díbh an feallaire geineadh re Sátan: drannaire dearbhtha damanta drúiseach, meallaire meascaithe i mallaitheacht múchta, craobh le camachlis, creachaire cúige, teallaire d'iompaigh cúl re grása, crochaire cuireadh i gcéin chuim fill as ifreann sceonach scólta aníos, 's is miste an talamh 'na dtáinig
An cneámhaire créimeach straeigh sa tslí chuim tobar na séad ró-naomhtha i mbrí, bheir sláinte saoil re saorthoil Chríost don fhuireann dothigeann 'na ghátar
Lucht martra tagaid is bacaigh 'na dtrúpaibh, scata do dhallaibh gan amharc 'na súilibh
Sléachtaid sealad is feacaid a nglúinibh, canaid a dtiúin ar chlú Mhic Mháire, sirid siad coimirc le déarghuth guí ar Leanbh na gcomhacht is glórmhar gnaoi agus fillid abhaile 'na seáinrith
Fáidh ró-éasca a' déanamh díth do bheartaigh gach n-aon do staonadh díobh
Riacht tásc na scéalta cléireach Chríost, an sagart is fearra ar bith cáile eagailseach beannaithe, scafaire stiúirfeadh aingil na bhFlaitheas i dteagasc na dtriúchaibh, séanmhar seasamhach ceannasach clúmhail, an Baranach scrúdann cúrsa cráibhtheach Leinbh an oinigh is naomhtha dlí an flaithbhile leonaigh comhachta an Daoil is do chlisigh ar chuirpeacht Sátan
I ndáil a chéile ar dtéacht don dís, aiceann an cléireach caomh don draoi fáth a scéil, a chéim 's a dhlí go feasamhail cliste gan tláthchas
d'fhreagair an feannaire fanatic "Fúigfad: sealbh gach beannaitheacht feasta bíodh fútsa, staonfad, fanaidh, ná tagair liom Lúitir" d'imigh chuim siúil go cúthail láithreach
Critheas le time ró-chlaon 'na chroí, ritheas an rón gan eolas slí agus sirim gan filleadh go brách air
Grása Dé a' déanamh dín don bhile go héag dá shaoradh ar dhíth, ar ghráin, ar bhaol, ar aon drochní 's é an faraire fleadhaitheach fáilteach: caithbhile calma is aibidh do scrúdann aifrinn bheannaithe is aitheanta an Úirmhic, éigeas, eagailseach, eagnach ionraic, siollaire súgach, plúr na bhfáige, gile na gcriostal is néamhtha gnaoi 'tá tapa chuim gleoidh i gcomhar le Críost i gcuinne na cloinne sin Mhártain
Seán Ó Braonáin cct do Dhomhnall Ó Conaill Fonn: Ráiteachas na Tarngaireacht Éistidh liomsa, a éigse, go léifeadse dhíbh m'eachtra san dteangain mhilis Ghaeilge - an Béarla sin ní labhraim
Deir fáighe an ghrinn go fáithghlic linn ar fháil a ndíochta i dtarngaireacht táin an fhill go ngearrfar síos, sliocht Mhártain mhillteach mhallaithe
Is beidh clanna Gaeil gan spleáchas re hálmhach na n-allachon
Cuire síos sé ' chéadaibh is caogad in' aice sin is dúbail ceathair éasca taobh ris go hachomair seo an dáta cruinn ó thrácht tar toinn go láidir líomhtha Sagsanaigh, 's mo lámhse dhíbh gur gearr an mhaill go bhfágfar claoite an aicme sin
Is beidh clanna Gaeil gan spleáchas re hálmhach na n-allachon
Colam Cille naomhtha do léirchuir in eagar san 's is dearbh linn nách bréagna na bréithre do canadh ris go dtreoirfidh Críost an sló tar toinn sa bhfómhar so a' tíocht is neasa dhúinn is cóip an fhill re foirneart claíomh go seolfaidh síos go hAcheron
Is beidh clanna Gaeil gan spleáchas re hálmhach na n-allachon
Trí chéad don tsliocht sin Mhártain an t-áireamh bhí ceapaithe i gceannas Inis Áilge - seo an dáta soin caite amach
Gléasta bíodh gach n-aon do shíolrach Éibhir Fhinn is Aimheirgin is réabaidh plaoisc na féine mhaídh ná raibh aon bhrí san aifreann
Is beidh clanna Gaeil gan spleáchas re hálmhach na n-allachon
Tá síolrach seabhac Gaelach bhí i gcinseal réimheas Banba tar taoide ' teacht le tréine go loingseach léidmheach lannmhar
Biaidh gleo-ghoin laoich le fórsa claíomh a' scóladh a gcinn do dhanaraibh is sceoin 'na gcroí le deora ' caoi, cá ngeobhaid dá ndíon re heagla
Is beidh clanna Gaeil gan spleáchas re hálmhach na n-allachon
Biaidh Wellington is Vesey - fear fill do phréimh na nGearaltach Trench is Eldon aosta agus Peel go tréith in anachruth: gach aon-neach díobh re claonta croí nár ghéill don íbirt bheannaithe le faorghoimh chlaíomh dá séideadh síos i gcéin fá dhaoirse ghlaise Styx
Is beidh clanna Gaeil gan spleáchas re hálmhach na n-allachon
Féach Vandeliúir do thréig a dhún, a ghréithre d'fhúig 's a charadas, 's do léim ón Mumhain trí mhéid a chumha i gcéin ar chúlaibh Teamhra; a chroí - 's ní trua - do phléasc re huar ar fhéachaint uaidh go hatuirseach ar Chonaill chruaidh faoi réim le bua is Inis Tuamhain go ceannasach
Is beidh clanna Gaeil gan spleáchas re hálmhach na n-allachon
Suífidh Conaill géille gan mhaill i bhFéis na Sagsanach
Brisfear ris is réabfar na dlíthe claona cheapadar
Glaofar rí d'fhuil Ghaeil arís i réimheas chríochaibh Banba agus réx do shíolrach Shéamais chríonna a' rialú ríocht na Breataine
Is beidh clanna Gaeil gan spleáchas re hálmhach na n-allachon
Suímíd uile d'aontoil le chéile insa tabhairne agus líontar fíonta daora agus tréantuile beathuisce
Ólfamídne sláinte Gaoil agus tráfaimíd an baraile ó fágadh sínte tnáite an bhuíon tug gráin a gcroí don aifreann
Is beidh clanna Gaeil gan spleáchas re hálmhach na n-allachon
Chuim Michíl Uí Mhuirchearta Fonn: Máirseáil Uí Shúilleabháin Páinseach na nUbh A chuisle do geineadh d'fhuil chumais na bhfáige, hoileadh i gcuideachta Bhábaibh an cheoil, dalta mar chloinim gan tiomhal gan tláthchas in Achadh na Crainne ar a bhfásaid cnó, a ghrinnfhir ghléigil ghaelaigh ghreannmhair is bríomhar bréithre léannta laideanta, gan time gan mhaille mar thuile re fána a' tuitim go luchtmhar gan cháim gan cheo
Loithe dá dtuiginn i mbinneas na dáimhe, chuirfinnse snaimithe táite id threo, fuinithe chomh milis is thiocfadh rem láimhse siolla do chumadh lem ráite beoil
Guím tú aontaigh, a éigeas eagnaigh, scaoilse i nGaeilge bhéarsa ceapaithe re fuinneamh do chuisleanna fuinneamhail fáthach go hionad a bhfuilimse tláith im ghlór
Teastas do bhinneas sin rite ós Áilge, a bhile is binneamhail cáil san gcóig, is barra go rugais ó nuimhir na dáimhe, mar chloinim, a dhuine, idir fháigibh ceoil
Fionntsruth éigse scéidh go fuinneamhail orainn do chéibhe caomha Chlochara go satailt do throithe gan time red dhánta sirimse t'fhriotal a' trácht chuim Seoin
Seán Ó Braonáin An fear céanna cct chuim Tomáis Uí Dhúnlaing Fonn: Máirseáil Uí Shúilleabháin Páinseach na nUbh A dhuine tríd léann fuair ceannas is céim tar nuimhir na n-éigse fuarchráibhtheach, is bagarthach baoth do labhartha béil 's is feargach fraochmhar do ráitibh
Tá creatha ar mo chroí is mo bhaill ar baillichrith re heagla síor roimhad shaíghdibh mallaithe
Cros Mhuire 's a hAonmhic bheannaithe 'om chaomhnadh ar aicme Mhic Chrae 's ar a ndántaibh
Cia luchtmhar mo bhaois id loithe mar mhaís, teagascaim draoithe agus fáighe gan tuitim i gcuing le breabaireacht draíochta bheir tarcaisne suíte do Mháire, buime ghealnaomhtha Réx na bhFlaitheasaibh, caraid is géire ná Crae 's a mhallaitheacht
A mhalairt so ' chaint uaim feasta ní bhfaighir 's ní heagal liom bladhmann do ráite
Ná samhail do chéim re heaspalaibh Dé níor ghlacadar gréithre ná táille, 's má tugadh toibhéim nó asmailt dá scéal, Flaitheas na naomh is é a n-áras, mar leanadar Íosa, A dhlí agus A aitheanta, a' teagasc na ndaoine bhí líonta d'ainibhfios
Leo feasta ná smaoin an feallaire fill ná an té leanann a shlí ' chuir i ndealramh
An ridire dáin so casadh im dháil; rith roimhe mo cháilse faoi Éirinn
Ní ghlacfidh uait táille - faire, ba náir leis é ' ghairm go brách ar do chléirse
Siollaire súgach siúlach soineanta, cumasach cumtha clúmhail curanta, lannaire láidir dragainte dána, faraire fáithghlic, is éigeas
Scafaire mheabhraigh seanchas seanda, flaithbhile is plannda gaelach
Thaithigh sé foghlaim ar halla gan amhgar, Laidean is greannghuth Gaeilge, imirt ar tháiplisc, dánta is readaireacht, seinm ar chláirsigh, ceard nár chleachtais-se; níor imdhearg Máire, Peadar ná an Pápa, eaglais, fáidh ná an éigse
Chuinnibh sé a cháil gan aithis gan táir 's is binneamhail bláith a dhréachta
Ní hionann a lámh 's an obair so id dheáidhse ná faiceadh an dáimh do shaothar
Glistire dáin atá aige ceapaithe chumaisc sé a lán de as ráitibh beannaithe
Measaim nach fuláir do ' chuir faid a láimhe re fuinneamh i más an Chréachaigh
Deir sé go stóillfidh siolla dhe id thóinse má chloineann níos mó dod dhántaibh le bachall ró-threorach deineadh sa Róimh do go bhfuil slios air i gcóir a sháite
Ní bhacfaidh tú b'fhéidir géill má chaithfirse 's do chamachlis chlaona ' léamh don Eaglais; mara ndíona tú an méid sin, seachain tú féin air nó is dearbh go séidfidh id chráic é
Ná cloinim do dhréacht i gcaitheamh do shaoghail a' bagairt do ghléaga ar Sheághan
Ní heagal liom féin do bhriollamas baoth ná cuisleanna scéite t'fháidhibh
Má chuirirse arís chúinn laoi ná eachtra, feic duine do scríbhfidh fírinneach feasamhail, 's ná faicim do chléirceas a' milleadh na Gaeilge sin deire dhuit tréimhse lem ráite
FAOISCRÍBHINN: An ráiméis dáin so chuiris chúm, tá rosc dá shúile ag amharc soir, an dara rosc ris buiniscionn is lag an t-údar cheap an toit
Arú, a dhuine, gaibh chút ciall níor mheasas riamh, mac t'atharse, go ndéanfá coinne ris an ndiabhal ná go leanfá rian an Chalvinist
Féach le cruinneas, dearc id dhiaidh, gaibh trí bhlianta t'ainibhfis
Is mairg dhuitse scar le Dia re taithneamh dian do bhreabaireacht
Do mhaslaís Muire, buime an Uain re dream an uair fuair greadadh ar chrois, ag stracadh soille mar chluinim uait gach Aoine suas id chlab mar choin
Cia neartaigh tusa it easpal tuath, Mac Créa cá bhfuair a bheannaitheacht
A' dalladh droinge má thugais cuaird, cuir feasta suas don mhallaitheacht
Freasa, tuile agus sileadh súl séid as siúntaibh glan do roisc
Is fada dhuitse buiniscionn; géill go humhal don Eaglais
Fill, a dhuine, ar Rí na ndúl, cuir do chúl ret ainibhfios an chuaróg ghoin go minic do lúth, scaoil le srúill is bainse rith
An fear céanna cct chuim Tomáis Uí Dhúnlaing Fonn: Máirseáil Uí Shúilleabháin Páinseach na nUbh A dhuine tug aithis is masla dot shinsear, aicim ort ' insin cruinn dom i gceart an chúis duit fá ndeara ná tagair sa tsaoire chuim aifrinn Íosa, íbirt a reacht; scrúdaigh an cúrsa chuir iúntas ar eagnaigh, do chúlse mar iompaigh re húdair na hEagailse ar lorg na n-easpal do leanann an líne achtaithe suíte le sinsearaibh sean
Údar na beatha níor achtaigh go cinnte le heaspail na díochta mar scríbhtear A reacht ach aon teampall is eaglais bheannaithe naomhtha le Peadar craobhscaoiltear an ní so go beacht
'S é Maoise do scrúdann gach cúntas san eachtra go binnghuthach dúinne do réir phrionsa na bhFlaitheasaibh ar iorra an tsagairt mar cheadaigh an Dúileamh 's ní tuigthear as liomsa gur ghúna an brat
Sealbh na bhFlaitheas nuair gabhadh re hÍosa, na heaspail mar bhíodar neamhshoilseach i gceart, is trí eagla an ainibhfis neartmhair dá gclaíochtain, bheartaigh an Naoimhsprid do scaoileadh 'na measc
Ní túsca do thuirling an lonnramh seo eatartha ná scrúdfaidís ponncaibh docamhla na heagna, gan eagal roimh namhaid a' teagasc na mílte 's a' casadh na ndaoine ó aímhleas go leas
An creideamh so leanairse is gearraid i gcinseal 's ní fada bhias, insim cruinn duit faoi mheas titfidh do chathair chuim tailimh chomh cíordhubh le Sodom úd d'ísligh re díoltas ó neamh
Biaidh spiúnadh ar na búraibh nár umhlaigh don Eaglais 's an chomplacht sin Lúiter do dhiúltaigh don aifreann; beidh toirn is treascairt le scaipeadh agus sceimhle ar an ngasra choimhtheach tug druim ris an gceart
Mar is duine tu sealad gur thaithin do shlí liom, do labhairt, do laoithe bhí binnghuthach bleacht
Fille orainn feasta, ba mhaise dhuit stríocadh agus casadh ar an slí bhí aged shinsear go pras
Séantar an chléir leat do chréimghoin na haitheanta is d'éimigh gan géilleadh don naomhbhuime bheannaithe: 's í an charaid is fearra í chuim seasamh id pháirtse 's ní hé Calvin ná Mártan do sháraigh an reacht
An fear céanna cct ar chaisimirt an bháis Fonn: Síle Ní Ghadhra Lem ranna-se éistidh, a éigse na gcríocha, go nochtfadse scéalta má fhéadaim a n-insin, mar bhíos-sa gan faoseamh go faonlag ar díth nirt, treascartha taomach ag éimheadh mo chríche, gan tapa gan fuinneamh gan mire gan mian, faoi mhairg a' titim le luige is le pian, i ngalar do chlisigh ar chumas mo riain, gur achtaigh Mac Muire san ionad is aoirde an Bás agus mise ' dhul ag imirt ar dhísle
Ar an urchar ba lú bhí an cúinse so scríobhtha; cuireadh teachtaireacht chúmse a' scrúdadh na ngníomha
Mheasas-se diúltadh go ndúrthas liom stríocadh 's gur bheartaigh an tÚrmhac mo phúirse do scaoileadh
Timchreathach eaglach ghlacas-sa im ghéig an dísle mar d'athraigh malairt mo ghné
Do dheonaigh na Flaithis gur chaitheas-sa an t-aon, trér mheidhrigh gach ealta dár dhealbhaigh Íosa 's do shoilsigh go haibidh mo mhaise 's mo ghnaoi-se
Molaimse naomhainm Aonmhic na soilse fuair peannaid ar dhaorchrois dár saoradh Dia hAoine
Go maithe Mac Dé dhom mo chlaonta is mo smaointe, mo bhearta, mo bhlaomann, mo bhréaga, mo bhaoise
Admhaim duitse, a Leinbh gan chluain, insna seacht bpeaca is truime go bhfuilimse buan; t'aitheanta bhriseas trí iomarca m'uair maithmheachas iarraim, a Dhia ghil, dá thaoibh ort 's dot Fhlaitheasbhrog fialmhar go dtriallaimid, a Íosa
- Amen Seán Ó Braonáin cct Fonn: An Staicín Eornan Atá file anois a' gluaiseacht 'na bhuanna ar feadh Chloinne Muiris, tuathalán duine mhillis dánta is puirt, 's níor bhinne liom a dhuanta na tuairgeanáil tuinne truime a' bualadh re buille chuthaigh dhána ar lic
Sceilligeann se uaidh iad gan suairceas ná sult 'na loithe, i gcluasa na n-uile dhronga a ráite ' rith, 's nár mhiste leis a dhualgas trí huaire ' dhinge chuige, muarchuid do shileadh an tsine is málaí cnuip
Tearcadal na dáimhe agus fáige gan chion againne 's na bardaibh do chumadh loithe lán do shult ' bheith dealamh bocht gan fáltas a' gráscar le truime dlithe na táine seo ghoin an cluiche ar ardshliocht Scuit seo an mearathal noch d'ardaigh do cháile-se, a dhuine buile, gráin ort a' titim, tuile nár bháidh do chruth, seoch bheith a' rith faoid mhála ré dásacht ó thigh go tithibh it árachtaí i bhfoirm file ' trácht ar chnuip
Dá maireadh flaith na Gráige, 's is cás liom an bile ' thuitim fáidh clúmhail na cine is finne cáil againn, do chuirfeadh cnead id mhála re dánta dá leiginn chuige, táite le binneshiolla lán do shult
Bailigh reat ón áit so láithreach gan time mhaille; máibh fionna Chloinne Muiris fágsa i rith, nó scriosfadsa na cnámha 'gad le ráite dá chur i gcroinneas gur bairdín gan oideas tusa a' trácht ar chnuip
Leabhar Aonghais Uí Leighin an dara lá ar Nollaig, aois Chríost míle ocht gcéad agus aon bhliain déag ar fhichid Fonn: Port an Dreoilín Guím, aicim, ar gach eagnach do léis an Ghaoilg 's do cheapas loithe snaimithe in éifeacht draoi, má amharcann tú easpaitheach in aon réad sinn, ná tarcaisnigh, re heagla sibh féin do chloí
Chuim Athar ghil na bhFlaitheasaibh ró-naomhtha guídh m'anamsa do sheachnadh ar phéin is ar dhíth
Go maithe díbhse an Leanbh úd do céasadh trínn is go bhfreastala ina chathraigh sibh féin is sinn
- Amen Seán Ó Braonáin Seán Ó Braonáin cct ag cur beannacht chum Michíl Uí Mhongáin ó Charraig an Chobhalta Fonn: Cad é sin don té sin ná baineann din dó
Sin bé mhiochair mhaorga gan faic ar a clí do léigim 'na tréinrith a' taisteal na slí ag féachaint an tsaorfhlaith go Carraig an ghrinn
léannta nó sleachta na nGaol
Péarla na héigse gan gangaid 'na chroí, fuair réimeas na féile, mar chloinim, 'na thír, éigeas le éifeacht 'na labhartha binn, gan aon locht ach saontacht 'na mhaise is 'na ghnaoi
Is léan liomsa m'aostacht ar easpa mo bhrí is mo chéadfa gan éifeacht, mar dhearcair im scríobh; go léiminn le tréine, mo bhallaibh cia críon, ná tréallfainn 'ot fhéachaintse sealad tar toinn
Scaoilimse míle gean-bheannacht chuim siúil i scríbhinn leat fillte agus feacaithe id chiúis chuim príomhoide líomhtha is luchtmhaire clú fá chríochaibh na cruinnchruinne, is abair leis súd
Seán Ó Braonáin Chuim Michíl Uí Mhongáin i gCarraig na gCobhaltaí i gclár Tuamhan An fear céanna nó Silbhestar Ó Sé cct Fonn: Tá dhá Ghabhairín Bhuí Agam Goilmghláimh do chuiris uait, chréim ár sua, a bhile chuthaigh, beart ba náireach duit re luadh, a chuisle chruaidh na bhfriotal gontach
Goin dár ndáimh is aithis aoir i bhfeas, a shaoi, gan chúis go dtugais; dímheas táir do Chiarraí an ghrinn leatsa fríth, mo phúir, gan tuilleamh
Tuilleamh trua is ea don droing thriallas síos i measc bhúr mitheal; beart neamhnáireach, geallaim díbh, flaith gan mhaoin bheith sealad singil
Singil silte soilbh súch thriallas chúibh gan dearóile droinge, sleachta flatha feasach clúmhail tapa lúthmhar aibidh oilte
Oilte obann, obair fáidh, ollamh álainn snasta snuite, loithe i bhfocail socair sámh i measc ár ndámh i bhfad againne
Againne féin is feas ó thúis startha ar chlú gach borb-bhile do shleachta Cloinne cumais clúmhail Mhíle sciuird tar barra tuinne
Tonn ó chloich ag dul ar gcúl nó borblong ar teitheadh ó loingeas, casadh mara ó bharra dúch, sin bhúr gcúrsa ag iomaidh linne
Linne féin ní heagail uaibh goin le gruaim i ranna snuite; fanaidh feasta, ná canaidh uaill, nó caithidh suas ar ghoin an chluiche
Cluiche ar imirt cleasa an tsaoil chuir ár saoithe ar bhúr gcumas; aire dhóibh ar agairt díth nó geallaim díbhse uainne goilm
AN TREO-SCRÍBHINN: Chuim Míchíl mhaisigh mhaith Uí Chearna, file fáthach feasach fuinte, polla gaisce Thiobraid Árainn, thollas cách le ranna nimhe
Ar n-aithisiú ollamhain Chiarraí do Mhícheál Ó Chearna, cuireadh na ranna réamhráite dá ionsaí, go nár fríth freagra uaidh Seán Ó Bréanáin Seán Ó Bréanáin ró chan Is trua gan eaglais Éirinn áin mar Chormac caomh Ó Cheallacháin bhiadh an Ghaeilge bhinn ar bun dá mionscrúdadh saor againn
Againne fós bheadh scrúdadh ceacht, mar fá gnáth isan tseannreacht, ag oirchinnigh an chreidimh cháidh trér rugadar buaidh is gairm fáidh
Fáidhe feasach leathnaigh for Éirinn dáimh is easpaig, eaglais ró-naomhtha, táin lér scanadh deachta na gaoisGhaeilge, deasca na teangan mhaireann i gcrích Éibhir
Ó Éibhir Fionn ghlúinghein Cormac binn, géag don chrú fuair clú na Banba i ngaois, éigeas ionraic fiúntach, eagailseach grinn do phréimh na bhfionnfhlaith, prionsaí Mhala nár thim
Ní tim do scanann sé screaptre Dé gan cheas, níor fríth a shamhail a' teagasc na ndaor chuim leas, a' léamh na salm 's an t-aifreann naomhtha beacht in éide bheannaithe, deachtaithe do réir na reacht
Naomhreacht an Aonmhic 's A dhlithe gan tlás déanann sé ' léirchuir i gcroitheachaibh chách, tré séanaid na baothbhearta leanadar tráth 's 'na dhéidh sin gur méin leo gan tuitim go bráth
An Bhráth do nochtann le binneas a bhréithre beacht gach tráth go connail i dtuigsin dá thréad ar fad; 's ar Pháis an Leinbh fuair iomarca péin neamhcheart ag trácht go gcuireann sé ' sileadh gach n-aon san teach
Ar naomhtheach an Aonmhic is Flaitheas na ngrás 's ar léirchuir A naomhthacht i dtuigsin do chách, éimhid uile d'aonghuth le tuirse dhiombách is glaoid furtacht Dé ghil dá gcoimirc do ghnáth
Do ghnáth 's é theagascann deachta na Tríonóide, dlí ro-reachtmhar is aitheanta an Rí ghlórmhair
Is binn do spreagann an peacach le príomhchomhachta i slí ná leanann sé bearta ná baois a óige
Ógbhile eolgaiseach, rathmhar 'na réim, lóchrann na cóige agus eagailseach séimh, is ceolmhilis óirfeadach salmach saor a bheol binneghlórach a' spreagadh na ndaor
Gach daor dá dtige fá choimirc an phrímhchléirigh ag léadh a chortha 's ná ceilteann a ghnímh chlaona, tré chumha a chionta go siltear go fuíoch déara, chomhghlé re criostail go bhfillid arís naomhtha
Naomhtha san Naomhbhrog go ndearcad ar neamh, i naomhsheanaid naomhtha na n-aingeal ar fad, faoi éide an Aonmhic go beannaithe beacht caomhChormac, glé-ghein Uí Cheallacháin cheart
Amen Croslaoi Seán Ó Braonáin cct Ab naomhtha ró-léannta i ndéacht an Tiarna, neach daonna neamhaosta agus pearsa chiallmhar tug aonta bheith in' aeire san gcreideamh diadha, A' saortheagasc tréada go reachtmhar rialta; thar chléire na hÉireann is feasach fialmhar a' léirscanadh bréithre na n-easpal diamhair iar léadh a naomhoifig solaisbhriathrach réim leanann raona na reacht so-riantach
Caomhphearsa chaomhnann ó pheannaid phiantach óg, aosta, óglaochaibh agus seaniarmhair, ró-thréitheach, ró-mhaorga agus ró-thriathach, mór-réimeach i nglór daonna measrialtach, ardchéimeach, ardléannta agus ardmhiantach, cráibhchéillmhar i ngrá an Aonmhic sár-riantach
Ó Cráibhtheach deaghcháileach, i meas, i mbriathra é tháinig ó ardfhlatha sleacht na dtriaithe, an té ráimse rug barr leis in eachta diadha, laoch sháraigh cléir Phádraig na salm siansach, liaigh álainn fialtháscach i mbeartaibh niamhdha, aon thráchtas réimráiteach reachta an Tiarna, céim d'ardaigh i mbéal dáimhe a dheaghriailteacht, an ghéag tháinig ó phréimh fáighe 's seanchliara in iath Áilge riamh 'tá ar bun groí-niathaigh neartdhána mear láidir i ngníomhghliaga
Aithrí an Pheacaigh Seán Ó Braonáin cct
Fonn: The Princess Royal Molaimíd Íosa Críost go hard, molaim go grinn é do shíor is do ghnáth, molaim ó chroí le díogras grá an tAthair 'na pháirt 's an Naomhsprid
'S é eochair na soilse é is linn na ngrás, tobar na milseacht choíche ná tránn, ár sochar, ár síth, ár sceimheal 's ár scáth, ár mbrí 's ár mbláth, ár maoin 's ár bpáirt, ár gcosaint 's ár ndíon ar dhaorbhruid námhaid 's ár gcaraid i mbearnain bhaoghail
Mo dhochar, mo dhíth, mo scíos, mo chás, mo dhanaid, mo sceimhle bhíogthach bháis, is mé an t-othar doleíghiste líonta do chneáibh 's mo lochtaibh a' fás lem laethaibh
Nách borb an ní do dhaoirseach thláith choirtheach dhrochsmaointeach chlaon mar atáim bheith i gcogadh do shíor le Rí na ngrás do thuill mo ghrá ó roinn gach lá 's a chuid fola gur scaoil, 'na linnte thál, a' fulaing na Páise 'om shaoradh
Féach Peadar do chaoidh go bíogthach ard i gcreathaibh aithrí go fíordhiombách a charaid fé thrí in aon oíche amháin tré laige go tláith nuair shéan sé
Ní mar soin fá-ríor do-ghnímse, atá im charcair pheacaí is mo chroí 'na phrás, calcaithe im chlí dhrochsmaointeach tá, im chríonach fáin gan bhrí gan aird, mhaslaitheach mhillteach, líonta do reáig is mo dhearca ní tháilid déaraibh
Níl peaca dár scríodh ó thíonscain Ádhamh nách calcaithe cruinn im chroí-se atá, im labhartha, im ghnímh 's im smaointe ' ghnáth, 's nách deacair dam trácht ar shaorbhreath
Carabhas síor gan smaoineamh cráibh, fearg is fíoch is poimp gan fáth, caismeartha coimheascair is bruíon le cách, saint is drúis, taidhbhse agus tnúth, fala, mífhoighde is laghdú c
leisce is gan diúltadh d'éitheach
Is fada fá-ríor le baois atáim, fé ghlasa doscaoilte i líon mo námhad; aitheanta Chríost 's A dhlí gach lá go damanta dána réabaim
Nách deacair do chlaonscruit chríon mar táim, ar gcaitheamh mo shaoil le síorearráid, tagairt ar ghuí chuim Rí na ngrás ná smaoineamh tráth ar aoibhneas d'fháil i bhFlaitheas gealghrinn go síoraí i bpáirt na n-easpal, na bhfáige 's na naomhaibh
Ach gur gheallais go grinn, a Rí na ngrás, an peacach is claoine slí re fáil, ar gcasadh go bhfuígheadh uait síth is páirt is sealbh in t'áras naomhtha
Screadaim dá bhrí sin is guím go hard, aicim tú is impím díon dom scáth, cabhair is díonaigh sinn do ghnáth, mo chroí gan spás líon led ghrá is ná ceadaigh dom naímhid re linn mo bháis me ' stracadh go háit na péine
Freagair me, a Íosa, a mhaoin 's a ghrá, a chara ghil ghrinn na bhfíorbhochtán, ná hagair mo bhaois, mo ghníomhartha tláis, ar m'anam a' trácht faoid dhéin dom, ach adaigh im chroí doilíos iomlán, lem dhearca léig síos na linnte táil, 'na srothaibh aithrí go bríomhar breá, chuim do dhlí gach lá do chruinnchoimeád, is cia fada me im chloídhre sceinnteach fáin, glac feasta me it áras naomhtha
Mo ghrá is mo mhaoin tú, a Rí na ngrás, mo ghrá do ghnaoi, do chuing is do chráibh, mo ghrá tú, a Íosa Críost fuair bás is d'fhulaing an Pháis gan aon choir; mo ghrá do naoimh is t'aoibhneas ard, mo ghrá do smaointe grinn im lár, mo ghrá gach ní do thíonn ód láimh; is tríotsa ghráim gan fuíoll sliocht Ádhamh; mo ghrá ar scrís do Mhaois i gclár, do dhlithe, do chráibh is do bhréithre
Uilliam Mhác Liogóid chum Seán Ó Bréanáin A ardollamh adhma, breas, carlamh, deárscaithe, eolgaigh, fromhtha, gráta, ilgneach, lóghmhar, maighne, neasta, óirdheirc foirige, suall, nathan, griteach, uaill, úr, ealg, gaosmhar, mórdha, nódh, aoibh, nóitheach, míolscoithe, cunnla, soirbh, rúireach, óirbit, nuair do ghlac Anteverta id naoidhin tréith tais tú ó bhroinn do mháthar, dothug grá a cléibh duit; rin fáistine go mbeadh tamall díth sláinte ort ' dtaobh íoclus do dhéanamh dod chéile ró-thláthlag
An uair d'osclais ar dtúis do dhlúthruisc caoindeas, d'fháisc gach aon do na Naoi Mná filíochta tú re croí a cléibh, id bhéal chuir a cíoch geal is d'fhan it fharra ó mhaidin go oíche
Do shéid Tuadh duit stoc is ba chlos ins gach aird é is do chuir Jupiter gairm ort freagairt dá láthair; Mercury is Iris re meidhir is áthas rug go Olympus tu go socair ar Pegassus
Do chuallacht na ndéithe b'í an tséimh-bhean ghrámhar Minerva ghlastsúileach ar dtúis do chraith lámh leat; tug tuigse is eagna, ceannas is réim duit; do mhúin duit an teanga dá ngairmtear Gaeilge
As gach tobar go raibh sochair re fáil ann d'ibhis trí deocha 's is obann do shnámhais é; ní bhfuil ogham ná ealadhain chleachtann dámhtha nár cuireadh i dtaisce it aigne, a Sheághain
Dá ma chliste mo labhairt i Laidean ná i nGréigis, i nGaeilge mhilis ná i dteanga mhín Bhéarla, thráchtfainn go follas ar na sochair is na gréithre tugadh go tapa duit sular chasais go Éirinn
An iad gnótha t'fhearainn do stadann ar scríobh tu nú Angenora docht do chuir tocht ar t'intinn nú Cerus ná tug uain duit tuairisc do scaoileadh ar feadh Inis Áilge ar éamais do laoithe
Seán Ó Braonáin ro chan chuim R
scoithfher A dhuine do mheall an fonn re nodaí, thuillis-se amhras teann gach trodaí; ruis roimhe choll is gann gan gothaí acas scuibhir go mall is dall 'na shiollaí ní headar nach meang nó feall do chruthaís, ceilg trí cham nó meabhal do mhothaís
Na sionnaigh ba ró-mhinic fógraid filí i ndeilbh nó i bhfóisce sceolta poiblí
An fear céanna cct Startha Gaoilge linn do seoladh, graifne suíte ar ghaois gach eolaigh ar ghaisce gníomhartha, gnímh is cródhacht chlanna Míle, Ghaoil is Bhreoghain, ar Éibhir Finn, an sinsear beodha rin na Tuatha ' ruagadh as Fódla, roinn an chrích go cruinn fá theorainn is tug a laíghead 's a díosc don tsóisir, ar ollamhain Éireann, éigse is eolaigh, collamhain chéille is cléir na n-orda 's ar bhorbchoin chraoschéimneach chródha, sleachta chloinne mhic Bhrighe mhic Bhreoghain, ar Ghaill do shealbhaigh fearanta Fódla, do dheidhil, do dhealbhaigh
d'ionnarbaigh danair ar dteanga 's a heolas 's in ionad na Gaoilge níl ach ; cúis mo chaoi gach laoi go deorach teanga na tíre
grinnghoth
re hainnise líonta choíche ar feóchadh 's gan 'na hionad
Air: Hide and Go Seek Dá m'aithnid dam cúntas seanda leabhair do léamh, teagasc na n-údar múinte is beatha na naomh, mar mheasaim, an chúis seo ar siúl níor dheacair a plé, ár gcaraid san gcúirt 's an namhaid i bhfolach mí-gaog
Is duine bheadh meallta do shantaigh gradam an tsaoil le taithneamh don drong san d'iompaigh mhallaithe claon; atáid ceangailte ar urla ag Luther, damanta ón gcléir, fá eascaine an teampaill, dall i bhfolach mí-gaog
Mar haithristar súd, ar dtúis ba pheaca ró-dhaor ar bhlaiseadh na n-úll don chúpla i bParrthas baoch na Flaithis mar a dhún gur thuirling pearsa Mhic Dé dá mhaitheamh san dúinn ó dhúsmacht folach mí-gaog
Dob ainnis é cúrsa Lucifer mhallaithe dhaor, bhí in' aingeal ar dtúis ba lonnrach taithneamhach scéimh, gur pheacaigh tré rún i gcúirt gheal Chathair na Naomh 's dá dheasca 'tá dúch fé smúit i bhfolach mí-gaog
Nach mairg don drong bocht meallta leanfadh a réir, i ndamaint gan chabhair gach am a' screadaigh 's ag éimh, á stracadh ag deamhain i bpoll gan amharc ar ghréin, i gcarcair na nGall i ngleann i bhfolach mí-gaog
An fear réamhráite ar bhfolach mí-gaog, ag freagra do Mhuircheartach Ó Bhriain
Air: Hide and Go Seek A bhile do scrúdann dúinn gach siolla ró-réidh, 's do scanann go humhal iomthús an chluiche mhí-gaog, 's binne do thiúin air siúd ná spreagaireacht téad 's ná an crotaire ciúin bhí ag Fionn, flaith oinigh na séad
Dia neartmhar na ndúl ar dtúis do chruthaigh an saol, na Flaithis faoi stiúir is crú na n-aingeal gan baol
Maois do-bheir cúntas dúinne ar chumadh na néal 's ní nochtann aon phúnc i scrúdadh chluiche an mhí-gaog
An t-aingeal ar dtúis do smuain go cealgach claon trí iomad drochrúin gur phrionsa feasach é féin, gur theilg an Dúileamh súd as Fhlaithis na naomh
san gcarcair do mhúscail chúinne cluiche an mhíogaog
Féach Adam 's a shiúr d'ith úll na haithne féin 's gur theilg an chúis iad súd as Parrthas Dé, a sleachta ó ghlúin go glúin trí chealg 'na ndéidh le cleasa na lúb a' múscailt cluiche an mhí-gaog
An bhfeaca tú Iúdas ciontach gangaideach claon, an coirtheach ró-lúbach do úr-reic pearsa Mhic Dé
Calbhin is Lúther d'iompaigh, cidh searbh dóibh féin bheith caite ar gcúl sa túr trí chluiche an mhíogaog
Féach Hannraoi ba phrionsa ar dhúntaibh Bhreataine féin, re cama-dhlí drúise, tnúth is creachaireacht chlaon gur shantaigh cruinniú is ionmhas gach aba don chléir, 'nois ceangailte ar urla, dúch i bhfolach mí-gaog
An t-oighre bhí air siúd, anachúinse straipe do straeigh ón seana-reacht scrúdadh dúinn re hapstalaibh Dé, Éilís mhíorúilteach dhrúiseach d'athraigh déacht is d'aistrigh rún scrioptúra an aifrinn féin
Lucht leanta na gciontach úd le breabaireacht bréag, lucht casta na n-údar oiriúnach dá mallaitheacht féin, lucht fala agus tnútha, go lúbach lasta re claon, beid doilbhir dúch trí chúrsa chluiche an mhíogaog
An aicme seo d'iompaigh cúl re aifreann Dé, ar ghairm an trumpa dúinn go Josephat, féach cá gceilfid a ngnúis - 'nis súd - ó fhearg an Réx
Níl furtacht 'na gcionn faoi chlúid i bhfolach míogaog
Seán Ó Braonáin cct ar fonn Cailín Deas Crúite na mBó Maidean bhog thaithneamhach dhrúchta is me a' taisteal re ciúis Chnoic an Fhómhair, san mbealach mar aithrisid údair go raibh leadairt na lúithreach i ngleo idir Mheargach mheanmnach lúthmhar is an flaithbhile fionn, Oscar óg, fear tagartha catha agus cúncais na Banba, is d'umhlaigh na treoin
Bhí faiche gach fearainn sa triúch sin le glasra clúdaithe i gcló 's na cranna a' feacadh 's a' lúbadh re tairbhe an Dúilimh faoi chnó
Ina charbad lasamhail lonnrach níorbh fhada gur mhúscail chúinn Sól, 's an eachra gabhtha go húimeach dá tharraing trí chiúisibh na neol
d'amharcas eala-bhean mhúinte b'fhearr maise, cruth, gnúis agus cló dá bhfeaca, cérbh fhada mo shiúlta ón nGaillimh go Londain 's don Róimh, ' taisteal san Machaire chúmsa 's í ' spreagadh na psailm ar chiúinchruit bhí deasaithe i dtiúin ina dóid
Do bheannaigh an mhascalach dúinne san dteangain bhí ar dtúis inár mbeol 's do chleachtaigh na flatha 's na húdair a' scanadh 's a' scrúdadh na sceol
Is aibidh mear tapa di d'umhlas agus feacaim mo ghlúin ar an bhfeor, 's mo hata go talamh do thuirling re taithneamh don chúileann im dhóid
Aitchim a hainm ar dtúis di, a haicme, a fionnscoth 's a pór, a fearainn, a bailte 's a dúnta, a rachmas 's a dúiche faoi ghlóir, na hachtaibh, na reachtaibh, na rúnaibh, do chleachtaigh, do stiúraigh a coróinn, na ranna, na treabha, na triúcha bhí ceangailte dlúth rena treoin, d'fhreagair an mhascalach mhúinte "'S me beanchara Úghaine is Eoghain, fuair gradam is rachmas is rúnsearc i dTeamhair na bhfionn-bhflaith faoi choróinn do snamadh re haicme tar dhúchas, ón mBreatain, thug cúl ris an Róimh, trér scaipeadh mo shleachta as a ndúnta ach casfaidh chum cúncais mo leoin
"Le teachtaireacht thaistealas chúdsa: bíodh amharc do shúlsa gach neoin ar chalaphoirt Bhanba fionnscothach ní fada go sciurdfaidh mo shló go lannmhar trealamhar trúpach do dhruim mara chúinne faoi sheoil, do ghreadfaidh le leadairt na lúithreach an aicme sin Liútair 's a bpór
"Aithris teachta mo chúrsa dod charaid is d'údair na gcóig
Abair nách magadh do scrúdaim is dearbhaigh dúthrachtach dóibh go leagfar, go mbascfar, go mbrúfar, go gcartfar tar srúillibh d'aimhdheoin na danair, na dallaibh sin d'iompaigh is d'athraigh rúnaibh na Rómha
"Beannacht is seascad dod chumhdach ag imtheacht chum siúil beadsa reomham
Seo barra mo ghlaice dá thabhairt duit mar thaca lem chúntas go fóill
Ní bladar ná reacaireacht 'dúrt leat; cuir ranna faoi thiúin ar mo sceol"
'S is gasta do spreag sí ar chiúinchruit "Cailín deas chrúite na mbó"
An fear céanna cct ar fonn Clár Bog Déil Ar an bhfearainn úrghlais maidean drúchta 's me támhach lag faon a' machnamh 's a' scrúdadh ar bhearta dúcha 's ar chríocha Gael, do dhearcas cúileann mhaiseach mhodhamhail a' trácht i gcéin ar chaisibh dlútha ' teacht 'na dúchas ar chlár bog déil
Bhí lile a súl ghlas breátha ' múscal 's a grua mar an gcaor, a mama dlútha don pheaca ' diúltadh 's a bráid mar aol, a cneas chúrtha ba samhail lonnra le bláth na gcraobh 's ar a maisíbh cumtha ní dhéanfadh údair scríobh ná léamh
'S cumtha lándeas a pearsa ar áilleacht 's a snó gan tíol, a driuch is breátha do chum an tArdmhac riamh do ghnaoi, 's dorug sí an barr lé ó Venus á gil ba bhreátha ' mhnaoi 's ón oighre mánla d'fhuadaigh Paris ó chríocha Greece
"An tu Áille an aoilchnis do sciurd thar taoide go críocha Gael le bearta díoltais, le gliocas smaointe 's le díth dhon Fhéin nó an bhean 'ge Uisneach groí thug Naoise i gcéin 's gur i gcath na Craoibhe do tharraig sceimhle 'gus árghuin laoch
"An tusa an bhrídeach an fholt chas chíordhubh mar ór go trácht"
"Ní haonne 'n bhuín sin me dar shaoilis ach préamh Gaeil mhná
Tá taisteal buíne thar cala linnmhear do réiteoidh cás 's chuir cath ar Luíseach le mórtas coimheascair a d'fhonn saoirse d'fháil"
"'S a cheirthlín chlúmhail do shlad me i gcúngrach le grá dod scéimh, go bhfuil na céadta a' tnúth leat le cumann rúin 's le páirt dod chlaon, doraghadh i gcúngrach go doimhin id chúis-se go cróga tréan, d'fhonn ceart do thabhairt duit it fhearann dúchais ar chlár bog déil "
Uilíam Ó Mohir cct ar bhás Bríain mc Domhnaill Uí Fionnacháin
mar do bhí an Brían réimhráite aig fóghluim a léighin ar sgoil an Uilíam chéadhna día Sathruin agus da adhlaca an Lúan bo goire don tSathrann céadhna
'Sé do bhás, a Brian, is díachar croídhe liom, 's do bhás obann a ttosach na hoídhche; do bheadh marbh ad leanamh fa líogaibh, 's do chodhla fada lér theasdaig Indimion
As mor ainnise beartaibh an tsaoighil seo: ní thuigim a mhalairt na cleasaibh ar aonchor
An té bhí faram Dé Satharan go bríomhar, Dia Lúain marbh 's a charid dá caoíne
'S an uair dob eaglach le hainnise mo chroídhe-se, 's gurab é dfúdach an úair sin do rionniomh le slúaitibh úaibhreacha na bruíghne go stúaic chnoca fúara na tire, Do ghlúaisíos mar ghrugach na gaoíthe go muar-bothadh Thúamhain dob aoíbhne; do chúardíos gach úachais ionna mbíd sin, 's dom dhuaise mo lúadhsa le hAoibhioll: "A bhean uasal bo múargo le righthaibh, 's doba ádhbrach le hárd-cheasda sgaoile, an ttarlo nó ar áitig san tír seo brádh beag do theáirnaibh ó shaoíthaibh " Aoibll: Doba é raite na bán-chnise míne: "Atá fáilte dhuit san ait so agus aoichta; nidh tharla san ait so 'na mbím-se bradhadh air bith ó sháradh na Gaídhallaibh
"'S nách nár libh an t-ár so do rinnead ar Éirinn 's a traocha le caoíthaicc
cár ghabhadar clann Ériomháin is Éibhir, na laochra bo fraochdha a ccoinnsgar " Uillm: "Saoghal duit, a spérbhean na ndlaoithe; do gheiliodar an mhéid sin do ríomuis; ó ghaibh Murchadh cumas na ttíortha, do shaorthaibh sé Eire dá naómhdaibh " Aoibll: "Is dearach an sgéal lén innsint: an té sin do phréamh-fhuil an tsinnsir go héadrom aig géilleadh dá phoimpe, go luaibhneach a buala da naomhdaibh " Uillm: "Feachsa más bréagach an nídh sin, go rug sí clann ar shamhailt na nímhe, gur sgaoil a corp le hoch chuin síolruig, 's go bhfuil dá lot le holch na haoibis " Aoibll: "Do-chím gurab olc a chor 's a ghníomhartha, is nách rabhadar doibhn go díoleas: nach imirt cheart do sgaig a maointa ach íad féin nár caith go maith a ndísle " Uillm: "Tar éis gach beart is eadh do chidhtear cia hí an bheart ba maith le díonamh: mor-mhagha cuiriota a ccluithche an taoibh sin, ata an bun aig Jack 's a seacht a n-aoinfheacht " Aoibll: "Smuinig agus sgrúaidaig le draoíthaibh, nó ar bfeidir le haor neach a claoimadh, muna ngeilid siad do dhéithibh gan brígh ar bith, no do lucht Bearla do leaghadh is do sgriobhadh " Uillm: Sud asteach ár bhfreasdal oídhche, biadha blasda maitha daoine, mór-cuiruin órdha da líona do bheoirthadh, neachtóran is dfiontadh
Budh léor sin do shólás an tighe sin, gur éirghe grían a ndíagh na haoidhche; do ghobhas mo chead gan sdad re hAoibhioll, is tánga tar m'ais go sreabh na bfaoíleann, Do chúadhas ar fad go sreab na faoíleann mar a bhfuaras bád a mbár na taoíde: fuirionn ghasda matha maoite do árdaig seólta a ccóir na gaoithe
Do éirghe reomhainn go crósda san tslíghe sin Neptune mór is Eolus na gaoithe, do cuir a bun ionna bar 's a bar ionna hiochtar, 's do neart cnamh do shnámhas chuin tíre
Níor fhágbhas fána, árd na ísiol, ar feadh na Múmhan nar shiubhlas timpchioll; do chuadhas go moch go Cnoc Ibhnis, is d'éighios go lóm ar Dhonn na Fíre
Donn: "Eisdig," ar Donn, "gabhaig bhúr ngraoisig: cluinim fear dom meas a caoíne; 's da mo bean ní bfacfuinn coidhche: glacadh gach neach a gcaith sa síoda " Do cheisdig Donn adhbhar mo chaoínte
Do innisios do gurab óg do chaoínios do shliocht Ghuaire mhúardha agus Aoimhir do bhí fám smacht a tteacht na Naoi mBan
Uillm: "Leanamh gasda, dalta mhínor an cnis chailce sneachtaig chloíte, a shuil 's a leaca a taithniomh daoíne, 's as dubhach nar bhair go ccaithfeadh aoíse " Donn: "Ná déin taisdiol bailte brruíne," ar so Donn comm glan fíre; "ní thait leanuidhe talbhuidhe ísleadh: riogiocht na glóire is doibh a dhílios
"Do bhíosa fós 's a cóip so círse os cheann na gréine san spéir doba aoirde, gur caitheadh anuas sinn le huabhar 's le díomas 's ní racham tar ais go ccasa an díliann
"A chlann Ádhamh áirsadh agus Éabhb, is díb is áirighthe an ait is aoibhne: bígídhe cráibhtheach grádhmhar críona, is comeáduig aithionta an Athar Iosa
"Bígídhe faire, radh psalm san oídhche, abruig an phadir ata tairbheach brioghbhar; bioch an charthannacht faraibh nbhur ngniobhartaibh; an saoghal na meallach sib: níl agaib acht 'iasacht " Amen
Foircheann
finished by me Thomas Mac Mahone this 10th day of December 1807
Mo chreach is mo léirghoin an creacha so ar Ghaelaibh ag bodaigh an Bhéarla, dá gcreacha is dá gcéasa is gan duine le chéile do thriathaibh Béara chuim seasamh 'na bplé anois ó cailleadh an laoch mear Silbhestar gléigeal gníomhach éachtach
Mo chiach is mo thuirse mar thrialladar ár bhfuireann diaidh i ndiaidh tar uisce is gan cliath againn ná ursa nár stialladh is nár briseadh do thriathaibh Éireann uile ach iarmhar beag go singil agá iarra go minic ar Dhia agus ar Mhuire a mbeith ag riana an chluiche ar na diabhalaibh so dár mille
M'fhada-chreach chráite is ní mar sin atá sin, ach ar imthigh tar sáile gan fille le sásamh 's gach cura dár fágadh don chuideachtain álainn le tubaist dá mbáthadh againn is ag titim gan áireamh
Mo chara is mo ghrá thú a ghaoil Mhic Cártha is an iarla ón mBlarnain 's gach cura mhóir láidir do bhí ró-dhána i ngníomhaibh áthais, do stopadh an bhearna mar a mbíodh an gá leis le claíomh go ceáfrach is do chuireadh an gharda síos le fánaidh gan feicsint ón lá san
Is creach ar na cúigíbh Silbhestar an chuirnín dob fhada 's dob fhionnghroí, ba leabhair, ba lonnraíoch, ba dhlathach 'na gcúplaíbh go talamh ag siúl síos 's ag casa go cúngchruinn go dtagadh go cúl buí is go baitheas an fhionndraoi
Is creach go mór sa tír gaol an Iarla Bhuí is an iarla ón Inis mhín is an Iarla Í Néill aníos 's an Iarla Í Dhomhnaill ghroí, is dá iarla eile nó trí i gceart 's i gcóir dod bhuíon ná cuirimse annso síos
A Shilbheistir chródha, is danaid tú 'od chomhalta 's go dearbh dod chomhgas, don tsagart, dá stócach, don bhacach, don gheocach, dod bhanaltra ró-mhaith
Do ghreadais do chomharsain tú ' threascairt it óige faoi leacaibh ar feócha is gan aire go deo agad ar chasa le sceolaibh
Is mór an chiach 's is mairg gaol fhir Thóime marbh is Í Dhonnchadha an Ghleanna is Í Dhonnchadha Mhóir na Fleasca is fhir na gCruach nár eascair is Mhic Dhonnchadha Alla, Mhic Fhínín na scabal is Thaidhg Mhóir Í Cheallaigh is oighre Thuatha Mara ón Soininn go béal an Chala
Is mór an scléip le Gallaibh bás ár ngroíre flatha, gaol na dtriath sin Chaisil is Í Shúilleabháin an Bhealaigh, Í Dhonnabháin ón gCala is Thaidhg an Dúna daingin is tiarnaí fionn an Charainn, do riaradh bia go fairseang gach bliain do bhíodh go dealamh ar Ghaoil is ar Ghallaibh
Feacht n-aon dá n-deacha Fiachra Dubh mac Diomhain mhic Muircheartaigh mhic Muireadhaigh mhic Eóghain mhic Néill Naoigiallaigh as Éirinn amach go ndeacha a gcríoch Lochlann ar eachtra agus is é fa rígh Lochlann an tan sin
Ularg mac Ionnghaine agus fuair Fiachra aoibh agus onóir mhór ó rígh Lochlann
Acht níor chian dó 'san gcríoch an tan do ghaibh galar agus géar-easláinte an rígh ionnas go dtug siad sic a leagha agus a Phisicians, a dhraoithe agus a fhíor-eolaigh dá ionnsoighe agus do fhiafriogh díobh créad do fhóirfeadh é
Adubhradur nach raibh leaghas na heasláinte do urchóid sic dhó ach muna bhfaoighthaoi bó chluas-dhearg ghlégeal agus a marbhadh dhó
Do síreadh críocha Lochlann agus níor fríoth ar an áit sin acht bó chaillighe duibhe
Do tairgeadh bó eile dhí ar a son agus Fiachra Fionn mac Baedáin do b'é sin ainm an fhir, ar fhíor, mar urramh ris an mbuin sin d'fhaghbháil an tan do iarrfadh í
Is í sin uair agus aimsir tháinig teachta ar ceann Fiachra ag foillsiughadh éag a athar dó, agus a ghairm-sean 'na rígh
Ceiliubhras Fiachra do rígh Lochlann go n-a uaisle agus níor hairiseadh leis go dtáinig dá thír féin
go Cúige oll-bhladhach Uladh agus do bhí bliadhain innte 'na árdrígh ní is túisge ná do chuala a bheag ó' n gcailligh nduibh
Lá n-aon a gceann bliadhna dochualadh an t-éighiomh a n-doras an dúnaidh agus adubhairt a fhios do thabhairt chuige cad é rinne an t-árd-ghlór sin agus cidhb é do rinne a thabhairt asteach
Do rinneadh amhlaidh adubhairt agus is í an chailleach dhubh Lochlannach do bhí ann agus d'fhear Fiachra fáilte roimpe agus d'fhiafriogh sgéala dhí
"Atáid sgéala móra olca agam', ar sí
'rígh Laighean do neamh-chomhaill do gheallamhna um an mbuin"
"Ní misde sin", ar Fiachra
"Dobhéar-sa ceithre ba a nÉirinn duit"
"Ní ghébad", ar an chailleach
"Do bhéar-sa fiche bó dhuit", ar Fiachra
"Is briathar domh-sa", ar an chailleach, "nach gheabhad sin uait", ar sí
"Maiseadh", ar Fiachra, "dobhéar-sa tríocha bó a ngach chois dár gheall rígh Lochlann ag díoghailt a choraidheachta féin agus éagcóra na caillighe duibhe ar an rígh agus ar rochtain urláir na críche dhó do fhuagair cath ar Ularg agus thug trí lá go n-oidhchibh cáirde dho chum tiomsuighthe agus ar dteacht an cháirde sin do síreadh cath ó' n rígh ar Fhiachraidh
Do cuireadh trí chéad laoch láidir lán-chalma ó rígh Uladh do chum an chomhraic sin agus do leigiodh trí chaoire neimhe amach as pobul rígh lochlann agus do chuadur tríotha agus tarsa amhuil seabhac tre mhionéanaibh nó mar chonaibh allta tre mhion-thréadaibh chaorach ar fairsinge moighe nó machaire
Amhlaidh sin do théidís na caoire theintighe sin tre mhuintir Fhiachra agus gach neach dochidh iad ní fhéadaidís an aith-fhéachain, agus do thuiteadur trí chéad an dara lá gus trí chéad an treas lá leis na caoiribh agus ba dubhach le Fiachra na h-ara agus na heasbadha móra thugadur ar a mhuintir
Adubhairt a airm agus a iol-fhaobhra do thabhairt chuige féin go ndeacha do chomhrac tar ceann a mhuintire
"Ná beartaigh sin, a rígh Uladh" ar maithe a mhuintire, "óir ní cuibhe dhuit-se dhuit-se dul do chomhrac le caoiribh"
"Is briathar dhamh-sa", ar Fiachra, "nach tuitfidh nísa mó d'fhearaibh Éireann leo nó go dtuitiod-san liom-sa nó mise leo-san " Is annsin do chonairc Fiachra aon óglách an-aithnid dá ionnsoighe gacha ndíreach agus brat datha uaine uime agus léine mhín-tsróil re gusmur a gheil-chnis agus fleasg óir timpchioll a fhuilt agus dhá os órdha uma chosaibh, agus ar dteacht do láthair dó adubhairt: "Is dubhach ataoi, a rígh Uladh", ar sé
"Ní huaim dochonarc a ádhbhur', ar rígh Uladh
mo mhuintir dá mughadh agus dá mór-mharbhadh le caoiribh gorma geintlidhe agus mé fhéin ag dul anois do chomhrac riú"
"Ca luach do bhéarthá don tí do choisgfiodh iad
', ar an t-óglách ar a raibh an deise aonaigh agus oireachtuis
"A bhreith féin", ar Fiachra, "dá rabha ar mo chumas"
"Tabhuir mo bhreith féin dhomh-sa", ar an t-óglách, "agus coisgfiod na caoire neimhe díot agus muna dtugair ní choisgfead agus ní mó ní fhéadfair-si a gcosg"
"Abair an bhreith", ar rígh Uladh
"Adeirim", ar an t-óglách, "an fáinne atá umad mheóir mheadhóin do thabhairt dom mar chomhartha chum do mhná a n-Éirinn ionnas go luighfinn lé
"Is briathar dham", ar Fiachra, "nach leigfinnsi aon duine d'fhearaibh Éireann do thuitim ar son gan an chomhartha sin do thabhairt uaim"
"Nocha misde thuit a thabhairt", ar an t-óglách, "óir geinfir gein bhuadhach uaim-si red mhnaoi agus budh uait-si ainmneóchar é agus budh Mongán mac Fiachra a chomh-ainm agus budh ollamh intleacht an mhic sin i ngach céird is íonchubhaidh do mhac rígh nó ró-fhlatha d'fhoghlaim agus fós rachad-sa ad' riocht-sa ann ionnas nach budh eisionraic dod' mhnaoi-si é " Thug Fiachra an fáinne luachmhar do'n óglách agus thug an t-óglách, ar sin, brod-chú o dhiamhur a bhruit go slabhra bhfionn-airgid um a brághaid agus adubhairt: "An tráth fa dtiucfaid na caoirigh chugad", ar sé, "leig an bhrod-chú chucha agus is briathar dhamh-sa nach béara aon chaoira acu a ceann slán go dúnadh rígh lochlanntar ais agus geallaim dhuit-si, a rígh Uladh", ar sé, "go ngéillfid Lochlannaigh gan choga gan imreasán duit ó sin amach"
Agus is é do bhí ann
an t-Ioldánach Manannan Mong-bhuidhe mac Lir
an té ba mhó intleacht a gcomhachtaibh, a n-ealadhain draoidheachta dár mhair ionna chomh-aimsir
Ach cheana do ráinig Manannán roimhe go hÉirinn agus do chomhraic ris an ríoghan agus do fhágaibh taobhthrom torrach í
Dála na gcaorach do thuitiodur leis an gcuin an lá sin agus trí chéad do mhuintir rígh Lochlann mar aon riú
Fa mór lúthgháir rígh Uladh agus a mhuintire uime sin agus níor mhó ná brón agus atuirse rígh Lochlann agus a mhuintire do'n leith eile
Ro ghaibh Fiachra braighde agus gialla críoch Lochlann agus na n-oileán eile nó go ráinig Éire agus do bhí a bhean taobh-throm torrach roimhe agus an tan thainig ionbhaidh an tuismidh rug sí mac agus tugadh Mongán d'ainm air
Cidh tra do bhi óglách eile a gcomh-fhlaitheas re Fiachra Fionn mac Baedáin
Fiachra Dubh mac Diomhain agus do luighduigheadh ar a bhflaitheas agus rugadh inghean dó an oidhche chéadna agus tugadh Dubh Lacha Láimh-gheal d'ainm uirthe agus do cuireadh ar seilbh a cheile í féin agus Mongán
A gcionn a dtrí n-oidhche tháinig Manannán as Tír Tairngire agus rug Mongán leis dá altrom agus dá oileamhuin
Chongaibh an leanbh aige go ceann dá bhliadhain déag ionnas go raibh múinte i ngach aon céird ba chóir dá mhacsamhuil d'fhoghlaim
Dála Fhiachra Dhuibh fuair baoghal ar Fhiachra Fhionn
a fhagháil a n-úathadh sluaigh agus sochraide ionnas gur marbhadh é féin agus gur loisgeadh a dhúnadh leis tar ceann a gcleamhnuis
Annsin do b'áil le maithibh Uladh Mongán do thabhairt chuca a n-ionad a athar agus gan é ach a gcionn a shé mbliadhna
Cidh tra ní thug Manannán dóibh é nó gur fhorbhair a neart agus nó gur fhoghlaim a chleasa goile agus gaisge agus go raibh comhachtach a gceardaibh diamhra draoidheachta gur ba slán a dhá bhliadhain déag dhó
Thug leis go hUltaibh é agus do rinneadh síth agus caradradh idir é féin agus Fiachra Dubh
leath Uladh do gach nduine agus Dubh Lacha Láimh-gheal mar bhean-chéile do Mhongán a n-éiric a athar
Do bhí Mongán mar sin tréimhse fhada a mbun a shiochna do chomh-líonadh do Fhiachra Dhubh
Lá n-aon dó, ar sin, ag imirt fhithchille ionna dhúnadh agus Dubh Lacha ar a ghualainn go bhfeacadh cléireach dochruidh dibhidh san ursan agus isé adubhairt: "Ní tocht ba chuibhe re mac rígh Uladh an tocht sin for ataoi a Mhongáin", ar sé, "agus gan dul ag díoghailt t'athar ar Fhiachra Dhubh gidh olc le Duibh Lacha é agus atá seision anois mar do bhí t'athair-si a n-úathadh slúaigh agus sochraide an tan thug amus air, agus tar-sa liom-sa agus loisgfiom a dhúnadh agus muirfiom é féin go n-a mhuintir agus bíodh ríoghacht Uladh agad-sa gan roinnt as sin amach"
"Ní feas dhomh-sa ca sean sic a ndubhrais sin", ar Mongán, "agus rachad leat agus do dhéan mar adubhrais " Is annsin do ghluais Mongán go n-a mhuintir leis an gcléireach agus do chuadar fá'n ndúnadh agus do marbhadh Fiachra leo agus do ghaibh Mongán lánríghe Uladh gan imreasán dá aithle agus do ghoir uaisle an chúige dá ionnsoighe agus is é adubhairt riú: "A mhaithe Uladh", ar sé, "is é is áil liom-sa dul ar cuaird go cúigeachaibh Éireann dá dtiodhlacadh da mbhúr maithibh agus d'éigsibh na gcríoch ar cheana"
"Is buadhach an chomhairle sin", ar cách,"agus biaidh neart ar lámh-ne leat dá dtabhairt dod' réir " Ráinig Mongán, ar sin, do chum cúigidheach n-Éireann nó go roch Nás Laighean agus is é fa rígh ar Laighnibh an tan sin
Bran Dubh mac Eachaidh agus d'eisiodar a bhfarraidh a chéile an oidhche sin
D'éirigh Mongán go moch ar na mháireach ar gceangal a gcaradradh le rígh Laighean agus ar n-éirghe amach dhó do chonairc trí chaogad bó n-áluinn n-ó-dhearg agus trí chaogad laogh lán-gheal re a gcois ar faithche an dúnaidh
Agus mar do chonairc Mongán iad do shanntaigh go hanmheasardha iad
Thug Bran Dubh sin dá aire agus adubhairt: "A rígh Uladh, dar liom do ghrádhuis na ba úd go mór"
"Do ghrádhas cheana', ar Mongán, "agus is ait liom bheith dá bhfeachain agus ní bhfuil a-nÉirinn neach re ar chubhaidh a mbeith aige, dom bharamhail ach mo bhean féin
Dubh lacha Láimh-gheal óir is í aon bhean is fearr deilbh agus déanamh, innsgne agus urlabhra, méinn agus maise, cruth agus caomh-dhéanamh, ciall agus ceadfadha do mhnáibh glan-áilne Gaedheal í agus rug an oiread bó úd an geall céadna ó bhuaibh an domhain go h-iomlán"
"Maiseadh", ar rígh Lighean, "ní bhfuil ní ar bith ní sic a dtiubhrainn-si iad ach ar cháirdeas gan éara do dhéanamh dhúinn ar aon re chéile " Do rónsad amhlaidh sin agus do snaidhmeadh a gcoir eaturra ar an órdughadh réimh-ráite
As a haithle sin ráinig Mongán a n-Ultaibh agus na ba leis
Comh luath agus dochonairc Dubh Lacha na ba thug sí grádh iomurcach dóibh agus adubhairt: "A Mhongáin", ar sí, cé thug na ba breághtha úd duit-si
Is iad is áilne adchonarc mé riamh agus ní tugadh duit iad ach ar son ní éigin is fearr go mór ionná iad féin do thabhairt ar a son " Ro innis Mongán dí mar fuair iad
"A Mhongáin", ar Dubh lacha Láimh-gheal, "is eagal go n-goillfidh an cómh-rádh sin ort go fóill " Níor chian, ar sin, go bhfacadur Bran Dubh
rígh Laighean chucha
Ar dteacht do láthair dó fáiltigheas Mongán roimhe agus fiafrioghios de créad thug san turas sin é
"D'iarraidh Duibhe Lacha Láimh-ghile thánag mé ó'm thigh", ar Bran Dubh
Mar do chualadh Mongán sin do mhuidh tocht lán-mhór air agus do labhair mar so: "Ní chuala mé riamh rómham féin éinneach do thabhairt a mhná dá thoil féin do dhuine eile a gcáirdeas gan éara"
"Gion go gcuala tú", ar Dubh Lacha, "tabhair-si do bhean uait tar ceann t'oinigh óir is buaine bladh ná saoghal " Gabhas fearg ádhbhol-mhór Mongán ris an rioghan fá bheith cómh fionnmhur agus sin dochum dealuighthe ris agus méid an ghrádha do bhí aige dhí
Gidheadh do dheónaigh do rígh Laighean Dubh Lacha do bhreith leis má tá nach raibh fá neamh na néal ní is mó loisg a chrodhe ionná é, Goireas Dubh Lacha rígh Laighean lé a bhfód fo leith agus is é adubhairt: "A rígh Laighean", ar sí, "an bhfeidir tusa nó an measann tú an leigfidhe mise leat dá dtuitfeadh fir agus leath Uladh tríom"
"Muna mbeith gur bhraith Mongán go dtugas féin grádh eágmaise dhuit agus fós fuath dó-san, ar son a shaoire do dheónaigh mo dhealughadh ris, gidheadh is briathar dómh-sa nach racha mé leat ach lem' breith féin d'fhagháil uait"
"Créad an bhreith iarras tú, a ríoghan " ar Bran Dubh
"Tabhair-si a bhriathar re a chomhall", ar si, "agus inneósad " Thug Bran a bhriathar dí mar do naisg
"Maiseadh", ar an inghean, "is é is áil liom-sa mo bheith féin agad-sa go ceann bliadhna agus gan luighe liom ná teacht am leaba agus dá dtige tú ar cuaird nó ar tadhall do'n tigh ionna mbía mé, gan suidhe a n-einiod liom ach ar m'aighidh thall don taobh eile, óir is eagal liom an grádh mór thugas duit, fuath d'fháil ionna iomchlan sic uait agus dá rabham ag suirghe gan cionnta ris an mbliadhain sin, ní heagal ár ngrádh dhul a bhfuaire ach is dócha a dhul a dteas " Ar ngealladh ar chuingidh na ríoghna do Bhran Dubh rug leis a Laighnibh í
Ach cheana do bhí Mongán feadh ráithe ag seargadh dá héis agus an oidhche do pósadh Dubh Lacha re Mongán do pósadh a cómh-dhalta re Mac an Daimh
re chómhalta Mhongáin
Berios Dubh Lach Láimh-gheal a cómhalta lé go Laighnibh
Anas a chomhalta féin
Mac an Daimh a bhfarraidh Mhongáin
Tháinig Mac an Daimh lá n-aon do'n teach a raibh Mongán agus é go dubhach doimheanmnach
"A Mhongáin", ar sé, "is meata mílaochas do chor agus ar son go bhfiodhneochasa do bhean féin is fada dhomh-sa bheith a n-éagmais mo mhná féin tréd droch-cheill-si óntis nach dearna cáirdeas le giolla rígh Laighean amhlaidh do rinnis-si le rígh Laighean agus nach túalaing tú a leanmhain"
"Leig as a leath, a Mhic an Daimh", ar Mongán
"Ní measa le duine eile sin ná liom-sa agus éirig gus an uaimh a bhfacamar an chliabh gualann ó chianaibh agus cuir fód d'úir na hÉireann agus fód d'úir na hAlban ann ionnas go ndeachuin-si ar do mhuin-si ann go Laighnibh óir ní hurusa dhomh-sa iompódh ar aon leith nach foillsighthear do dhraoithibh rígh Laighean óir atáid ag sníomh a n-eagna agus a n-intleachta re fios m'imeachta do bheith aca do rígh Laighean, gidheadh meallfaidh an chliabh gualann iad óir bead-sa a nÉirinn agus a nAlbain agus ní bheith mé a nÉirinn ná a nAlbain an feadh bhead ann agus inneósaid a dhraoithe do rígh Laighean agus adéarfaid sinn nach eagla leis mé an gcéin bhead mar sin
Ar sin do ghluaiseadar rómpa go rangadur machaire Chille Comáin a Laighnibh agus is í sin uair agus aimsir do comóradh aonach agus oireachtas Laighneach Life a Laighnibh agus do chonnarcadur sluagh ádhbhal-mhór agus sochraide iomdha ag triall as gach áird 'na dtimpchioll do chum an aonaigh
Is annsin do ghaibh uamhain agus imeagla Mac an Daimh agus adubhairt: "A Mhongáin, is olc an turas a dtangamur go Laighnibh, ar sé
Agus do chonnarcadur sagart Chille Comáin
Tiubraid a ainm agus cléireach eile mar aon leis dá n-ionnsoighe agus iad ag cantain a psalm agus a dtráth rómpa agus fa mór iongna Mhic an Daimh an ní sin agus ro fhiafriogh do Mhongán créad adeirdís na cléirigh
Ro innis Mongán dó gurab léigheann do bhíodar a rádh
"A Mhic an Daimh", ar sé, "an dtuigir-si a bheag uatha súd"
"Ní thuigim ach aon ní amháin", ar Mac an Daimh, "neoch adeir an fear déidheanach agus is é sin "Amen, Amen"
"Cuimhnigh-se go maith an beagán sin ionnas go mbéadh agad gidhb é uair riogiom a leas Laighin do ghabháil " Is annsin do dhealbhuigh Mongán abhainn mhór dhraoidheachta ar lár an mhoighe agus droichead mór trasna uirre
Rob iongnadh ádhbhol-mhór leis an sagart an abha d'fhaicsint agus do ghaibh ag a choisreagadh fhéin roimpe agus adubhairt: "Is ar an bhfearann so do rugadh mé agus m'athair agus do shean-athair agus ní fheaca agus ní chuala abha do bheith ann agus is deas dúinn droichead d'fhagháil uirre " Iar sin ionnsoidhid an droichead agus ni túsga do bhain a gcosa ris ionná do thuit sé fútha a meadhon an t-srotha agus gabhas Mongán an leabhar as láimh an tsagairt agus an chulaidh o'n gcléireach agus do leig iad féin leis an sruth
Fiafrioghios Mongán do Mhac an Daimh créad do dhéanfadh riú
"Báidhtear iad", ar Mac an Daimh
"Ní dhiongam", ar Mongán, "ach leigfiod feadh míle le sruth iad agus is leór sin d'imirt d'olc orra gan chúis " Is annsin do chuaidh Mongán le n-a dhraodiheacht féin a riocht an t-sagairt agus do chuir Mac an Daimh a riocht an chléirigh agus do dheilbh coróin mhór 'na cheann, an chulaidh ar a mhuin agus an leabhar ionna ucht agus do rángadur chum an aonaighh fó'n samhuil sin
Ro éirigh rígh Laighean ionna gcoinne agus is é adubhairt: "Dia do bheatha, a shagairt", ar sé, "agus abair soibhsgéal dúinn óir is fada nach facamur tú agus éirgidh Céibhionn Cochlach
giolla mo charbaid-si féin leat do dúnadh ionna bhfuil Dubh Lacha Láimhgheal agus éist a culpa uaithe " Do léigh Mongán soibhsgéal dóibh agus an feadh do bhí ag a rádha do fhreagair Mac an Daimh "Amen, Amen"
Is é adeiridís na slúaigh: "Ní fhacamur aon chléireach riamh ag nach bíodh aon fhocal Laidne no léighinn ach an cóirneach úd", ar siad, "óir ní abuir aon fhocal ach Amen, Amen " Ar sin do ghluais Mongán gus an dtigh a raibh Dubh Lacha Láimh-gheal agus aithnigheas Dubh Lacha é agus adubhairt an laoidhe: Beannaigh dhúinn, a chléirigh cháidh, a shagart Chille Comáin Gion go bhfuil Bran Dubh a bhfus rodfia tríad turas Annsa liom-sa Bran Dubh nó an bhean luighios 'na fharruid is í an bhean do bhéarfainn as dá madh fíor do lánamhnas
Dá dtigidís cléirigh an bheatha ó theach Dhoinn go roibh seacha is tú cléireach go nguith nglan ba fearr liom dom' bheannachadh
A haithle na h-iomagallmha sin adubhairt Mac an Daimh: "Fágbhaidh uile an teach, a mhná", ar sé, "óir is briathar damh-sa nach biaidh bean ar bith a bhfarruidh na ríoghna ach an bhean tháinig lé féin do'n bhaile nó go ndearna an sagart a culpa d'éisteacht " D'fhóbair, ar sin, bean bráthar do rígh Laighean anmhuin istigh dá n-aimh-dheóin ach cheana do chuir Mac an Daimh a dhá láimh ionna timpchioll agus do thóg dá haimh-dheóin tar doras amch í agus druideas go dlúith an chomhladh 'na deadhaidh agus tógbhas a bhean leis isan iomdhaidh ba neasa dó níos túsga ionná do thosnaigh an sagart ar chulpa na ríogh-mhná d'éisdeacht agus thug lámh tar a brághaid agus pogas go dil í
Ach cheana do thógaibh Mongán Dubh Lacha leis ionna leaba féin agus do éisd a culpa na ndeagh-bhan d'éisteacht agus absalóid iomlán do thabhairt dóibh is annsin do labhair cailleach coimhéada na séad riú agus í isan gcuíl
buime rígh Laighean
Gidheadh do leig Mongán luas anáile droidheachta chum na caillighe go nár léir dí an beagán dochí roimhe sin do dhul fúithe tríot sin
"A naoimh-chléirigh, na bain neamh dhíom", ar an chailleach, "agus is éagcóir an smuaineamh do rinis ach ró-ghrádh mo dhalta orm agus gaibh ar aithreachas uaim"
"Éirigh chugam as an gcúil, a chailleach", ar Mongán "agus éisd d'fhaoisdín uaim " Is annsin déirigh an chailleach go hanbhfann aimhleisg agus do dhealbhaigh Mongán bir chuaille iarainn roimpe isan slighe agus tuiteas an chailleach fá'n gcuaille go bhfuair bás a gcéadóir
"Éirigh, a Mhic an Daimh", ar Mongán, "agus tógaibh an teasglan caillighe úd leat anois agus fágaibh 'san gcúil a raibh í"
"Is briathar domh-sa', ar Mac an Daimh, "nach tógeóbhad-sa í"
"Tóg féin í nó ná tógaibh óir ní sia leat-sa ataoi a n-éagmais do mhná ionná liom-sa atáim a n-éagmais mo mhná féin agus fós ní hannsa leat do bhean ná liom-sa mo bhean féin " Éirghios Mongan agus tógbhas an chailleach ar a mhuin gur fhágaibh san gcúil í
Adubhairt Dubh Lacha: "Beannacht ort, a Mhongáin", ar sí, "maith do rinnis an chailleach úd do mharbhadh óir do inneósadh do Bhran Dubh cionnus do rinneamar ár gculpa ribh " Is annsin do labhair an t-óglách a n-doras an dúnaidh agus adubhairt gurbh é féin sagart Chille Comáin agus tri naonmhuir cléireach mar aon leis
Is annsin adubhairt an dóirseóir: "Is cubhais domh-sa ná faca aon bhliadhain riamh is mó sagart ná an bhliadhain so a gCill Comáin óir atá sagart istigh agus sagart eile amuigh má's fíor dóibh féin é " Is annsin adubhairt an sagart do bhí istigh - Mongan "Meabhlach an fear amuigh', ar sé, "agus a aos-ghrádha agus a chomhalta mar aon ris, iar dteacht a reachtaibh naomhchléireach a ndóigh go bhfuighfeadh teacht d'agallamh Duibhe Lacha Láimh-ghile agus do bheirim-si logha an uile pheacaidhe don té do mharbhfadh an fear sin amuigh go n-a mhuintir " Éirghid lucht an teaghlaigh sin agus gabhuid ag clochadh na gcléireach do bhí amuigh ionnus nach deachadh as gan lot ná marbhad díobh ach Tiubraid amháin agus aon naonmhur dona trí naonmhuir do bhí maille ris
Do bhí Tiubraid ar siubhal nó go ráinig machaire Chille Comáin mar a raibh rígh Laighean go maithibh a mhuintire
Innisid an sgéal sin do rígh Laighean ó thúis go deire
"Mongán súd', ar rígh Laighean, "agus atá an Tiubraid ceart
sagart Chille Comáin ag éisteacht culpa Duibhe Lacha Láimh-ghile re cian d'aimsir isan mbaile agus is mise féin do orduigh dó dul ann " Is annsin do fhorchongair ar a mhuintir Mongán agus a mhuintir do mharbhadh gur ghabhadur ag a n-éirleach agus ag a n-aithchumadh a reachtaibh Mhongáin agus a mhuintire ionnas nár théarnadh as díobh gan mío-chórughadh no mharbhadh ach an sagart bocht Tiubraid amháin noch do chuaidh a ngealtacht uatha go teampoll Chille Comáin
Ráinig rígh Laighean don teach a raibh Dubh Lacha agus do fhágaibh Mongán an baile roimhe
"C'áit a bhfuil Tiubraid, a rioghan " ar Bran Dubh
"Ní hé do bhí aguinne", ar Dubh Lacha, "ach Mongán agus fós níl fáth a ceilt aguinn, is é do b'annsa linn do shagartaibh na beatha " Do luigh tocht mór ar an rígha agus adubhairt: "Cuirtear fios uainn ar Tiubraid", ar sé, "óir is olc tharla dhúinn a mhuintir do mharbhadh agus é féin d'easonórughadh"
Tugthar chuca é agus do rinne an rígh aithrighe mhór ris
Ráinig Mongán, ar sin, go hUltaibh agus do bhí ráithe eile ann ag seargadh a nduibhleanntaibh nó go dtáinig Mac an Daimh lá n-aon dá ionnsoighe
"A Mhongáin", ar sé, "is olc do chuiris t'aimsir a dTír Tairngire mar ná dearnadh tú d'fhoghlaim innte ach obhlóireacht agus magadh agus do chuid d'ithe agus gan a thuilleamh"
"Leig as a leath, a Mhic an Daimh", ar Mongán
"Éirigh-si go Ráith Mhór Deiscirt Bhreagh áit a bhfuil Dubh Lacha Láimh-gheal agus agallamh í"
"Conus do rachfainnsi annsin, a Mhongáin", ar Mac an Daimh, "óir do muirfidhe mé dá dtugthaoi aitne orm"
"Ní deighéantar", ar Mongán", "óir cuirfiod-sa a riocht oirfidigh ann tú agus tiompán red' chois"
"Cionnas dhéan an uair iarrfuidhear orm oirideacht do dhéanamh
', ar Mac an Daimh
"Do bhéar-sa ort rud do sheinm," ar Mongán
Is annsin do ghluais Mac an Daimh roimhe go Ráith Mhóir Deiscirt Bhreagh agus do aithin Dub Lacha agus do rinne a agallamh mar ba mhian lé agus is é adubhairt: "A Mhic an Daimh", ar sí, "abair-si le Mongán gur mí-threórach an ní dhó gan teacht dom iarraidh-sa go dúnadh rígh Laighean anois agus é ar mór-chuaird an chúige an tan sin agus gur thairg giolla rígh Laighean dhamh-sa éaladh liom a nUltaibh dá mbeadh eolas aige ann " Ráinig Mac an Daimh go hUltaibh tar ais agus do innis ar chan Dubh Lacha Láimh-gheal ris do Mhongán
Gluaisios Mongán, ar sin, agus nír hanadh leis nó go ráinig Ráth Mhór mar a raibh Dubh Lacha
D'aithin siad bantracht an bhaile é agus do dhunadur na dóirsibh rís
Gidheadh níor urus Mongán do chongbháil as an ionad ar nach beadh glas ag Duibh Lacha agus ó do tharladh glas an tighe-si ar a chomhairle, do sgaoileadh asteach Mongán
Gidheadh do bhí dáil rígh Laighean do'n bhaile an oidhche sin féin agus ní raibh uain ag Duibh Lacha robha ná sgéal do thabhairt do Mhongán ach adubhairt freitheólamh maith do dhéanamh air óir níor éidir lé focul fó leith do labhairt ris le géire an choimhéada do bhí uirre
Is annsin do shuidh Dubh Lacha ar aighidh Mhongáin agus tugadh fithchill chucha agus gabhuid ag fraisimirt gur leig an ríoghan a cíocha móra maoth-gheala agus a meadhón seang sneachtuighe ris agus mar do chonairc Mongán sin tháinig mian agus áilgheas na hinghine dó
Do aithin Dubh Lacha sin agus dochan an laoidhe: An madh sin adeirtaoi-si agus adeirid fir amhra an fear nár charas-sa gobrách ní bhfuighe a harbha Minic threabhas neach aith-ghort agus treabhas neach eile aith-ghort is suaill ní is buidheach le bocht gion go dtreabhadh acht aith-ghort
"Ag sin soighneas ort, a Mhongáin", ar sí, "agus ní baoghal duit, óir ní treabhadh do ghort agus ní bhéadh treafa ach uait féin " Is annsin do fógradh rígh Laighen go n-a mharcshluagh sa bhfaithche agus do fhágaibh Mongán an baile roimhe agus ráinig a nUltaibh
Do chuaidh rígh Laighean iar sin do'n teach a raibh Dubh Lacha agus d'fhiafriogh dí an é Mongán do bhí aice ar dteacht dó féin do'n bhaile
Adubhairt Dubh Lacha gurab é agus gur dó ba chóir bheith aice
"An rabhuis-se aige-sean, a inghean
', ar Bran Dubh
"Do bhádhas agus biad', ar an inghean, "oir is ceart dom bheith aige ar an ádhbhar gurab é mo chéad-fhear é agus is snámh a n-aighidh easa tairgsin mo dhealuighthe ris ó chroidhe gion gurab éigin mo bheith annso"
"A inghean, dob' áil liom-sa aithchuinghe d'fhagháil uait-si', ar an rígh, "a n-éagmais mo bheith féin agad, nó go dtí an cáirde do nascais orm
an uair ghluaisios Mongán o'n mbaile is gnáth leat-sa gan amhras a mheanma do bheith agad - tusa dá innsin damh-sa an uair-sin"
"Doghéabhair an itche sin, a rígh Laighean", ar Dubh Lacha, agus a gceann ná ráithe sin eile ráinig Mongán a Laighnibh do'n leath amuigh do Ráith Deiscirt Bhreagh agus do bhí a mheanma ag Duibh Lacha agus chan an laoidh: "A Bhrain Duibh go soithche slán A fhlaith an chúige chómh-shlán Tárla orm, rádh go rath meanma Mhongáin mhic Fhiachra"
"A ríoghan, ná habair sin A Dhuibh Lacha fhial ionmhuin; doghéabhair fáilte re um lá Agus ná hiomráidh Mongán
Mo chead-fhear go soithcheall slán mo leath leabtha, mo leannán
A haithle na hiomagallmha sin d'éirghiodar laoich dhronga an dúnaidh uile amach, gidheadh níor thairbhe dhóibh é óir do bhí fios a rúin o'n rioghan roimhe ré ag Mongán agus do iompuidh ó'n mbaile do'n dul sin agus do bhí le ré na ráithe déidheanaighe go dubhach doimheanmnach d'eagla a mhná do chailleamhuin a los a leamhuis féin agus do thairgeadh maithe Uladh do theacht leis do thahairt a mhná ar éigin ó rígh Laighean
"Is briathar dómh-sa", ar Mongán, "an bhean rugadh uaim-si tré'm aimh-ghliocas féin nach tuitfidh mac mná d'Últach uimpe nó go dtugthar le'm ghliocas féin tar ais í " Agus tháinig cáirde na bliadhna do shíor Dubh Lacha asteach fó'n am sin ach trí lá amháin
Is ansin do ghluais Mongán agus Mac an Daimh go Laighnibh agus rángadur lámh ris an ndúnadh ríoghdha agus adubhairt Mac an Daimh: "Dar liom is ad riocht féin, a Mhongáin, atá fonn ort dul do'n bhaile"
"Is briathar domh-sa", ar Mongán, "gé thánga go nuige so nach feas dom fós ca riocht a rach ann " Do fhéach Mongán seacha 'na thimpchioll agus do chonarc muileann a bhfogas dó agus cailleach chrannda, chais-leathrach, mhong-ghlas, mhodartha, mhí-sgíamhach ionna suidhe a ndoras a mhuilinn agus is é a hainm Cuimhne Cúillíath an mhuilinn agus madra mór gair-dhriamhach nár mhó colpach bliadhna ionná é agus sealán gadraigh um a bhrághaid agus é lán do dheannach agus do luaithreadh ó leibhion an mhuilinn agus gearrán mairceach bán agus sean-t-srathar air, neoch do bhíodh ag breith mine o'n muileann agus arbhair chuige
Do chonarc mar an gcéadna coileach colgdha crios-leathan ar cháitigh an mhuilinn agus é ag giobadh agus ag grannghal go gliadrach
Is annsin adubhairt Mongán: "Atá fios agam anois ca riocht a racham ann agus, a Mhic an Daimh", ar sé, "eirigh mar a bhfuil Cuimhne Cuilliath an mhuilinn agus innis di go bhfuil neach annso le na mian a hagallamh " D' imthigh Mac an Daimh agus do chan sin re Cuimhne
"Atáim annso re trí fichid bliadhain agus ní bhfuaras aeinneach le ar mhian m'agallamh go nuige so", ar sí
Do ghluaisiodur rómpa agus do lean an madra iad agus mar do chonairc Mongán chuige iad do mhuidh a ghean gáire air agus do chan: "Dá ndéantá mo chómhairle, a Chuimhne", ar sé, "do chuirfinn a riocht mná áilne óige tú ionnas go mbeitheá ad mhnaoi agam féin nó ag rígh Laighean anocht"
"Do dhéan do thoil-si", ar Chuimhne
Is annsin do thug Mongán buille do fhleisg doilbhthe draoidheachta do'n mhadra mhongach mhaisliagh go ndearna gaidhrín gasta geanamhail de ionnas go dtoillfeadh an gaidhrín sin ar bhais baintighearnan, agus thug an dara buille don fhleisg céadna don chailligh go ndearna inghean óg áluinn chrutach chaomh-áluinn dí agus do chuir é féin a riocht Aodh Áluinn
Concubhar
mac rígh Connnacht agus do chuir Cuimhne Cúilliath a riocht mná mhic rígh Connacht
Aoibhill grúadh-sholuis, inghean rígh Mumhan
Do chuir Mac an Daimh a riocht giolla mhic rígh Connacht agus do rinne falaire glégeal do'n tsean-ghearrán bhán agus folt fíor-leabhair corcora caomh-áluinn air agus ceithre cosa glas-uaithne faoi agus do rinne diallait datháluinn forórdha do'n tsean-t-srathar
Do rinne seabhac áluinn oireateadhach do'n choileach
Do chuireadar Cuimhne ar an bhfalaire n-iongantaigh sin agus thugadur féin dá chapall eile fútha agus do ghluaiseadur fó'n samhuil sin d'ionnsoighe d'únaidh rígh Lochlann Laighean
Téid Mac an Daimh d'agallamh an dóirseóra agus adubhairt a innsint do rígh Laighean go raibh Aodh Áluinn, mac rígh Connacht agus a bhean agus a ghiolla do bheith san doras agus gurab ar ionnarba tháinig ó n-a dhuthaigh agus nár bh'áil leis sluagh ná sochraide do thabhairt leis ar choimeirce rígh Laighean
Is amhlaidh sin do bhí rígh Laighean agus urmhór a chríche mar aon ris agus bainis Duibhe Lacha Láimh-ghile ag a déanamh leis ar ndul na haimsire adubhramur ar gcúl agus mar do chuala Bran Dubh, mac rígh Connacht do bheith amuigh do éirigh ionna choinne agus 'na chómhdháil agus rug leis go honórach dá rígh-theaghlach iad, amhlaidh fa cubhaidh agus do chuir na shuidhe é ar a ghualainn
"A rígh agus a thighearna", ar Aodh Áluinn - óir Aodh Áluinn bhéarfam ar Mhongán go fóill - "ní hé sin fa béas ann ach an dara duine is fearr bhias a dtigh rígh do chur ionna shuidhe ar shlios an dúnaidh agus is mise an dara duine is fearr in do thigh anois agus suidhfead do'n taobh eile ar th'aigidh agus mo bhean rem' ais agus cuirtear mac rígh agus ró-fhlatha um thimpchioll dom onórughadh " Do rinneadh amhlaidh sin acu agus do chuir Aodh Áluinn briocht seirce ar aighidh agus ar ghruadhaibh na caillighe céibhléithe ionnas silleadh dá dtug rígh Laighean uirre nach raibh cnámh ná féith ionna chorp nár líon do ghrod-ghrádh na caillighe agus ráinig corn líonta do shean-fhíon so-ólta 'na láimh an tan sin agus adubhairt a thabhairt d'inghin rígh Mumhan
Tugadh an corn do'n ríoghan agus d'innis an fear fritheóilte dí amhlaidh adubhradh ris gur chuir rígh Laighean lán-spéis innte agus go raibh suirghe lán-mhór aige ré óir do dhearmad grádh ban na cruinne uirre ar na faicsin dó
"Maiseadh", ar an chailleach, amhuil do theaguisc Mongán dí, "innis do'n rígh nach géabhad suirghe ná sibheonradh uaidh ach muna dtugadh sé an crios airgid geal atá ar a thaoibh mar shéad chugam mar aon ris an gcorn clochbhuadhach as ar ól deoch orm " Do chuir an rígh an crios agus an corn chuiche gan mhoill agus do bhéarfadh creasa agus corna na cruinne dí re h-eadh na huaire sin dá mbeidís aige agus is é do ghlac an crios agus an corn
giolla mhic rígh Connacht
Ba mhoidhnear umorro fuair an crios óir do bhí neart céad a gcomhlann san té a mbíodh an crios sin tairis agus ní ghabha doigh nó deacair an té ar a mbíadh gurab uime sin adubhairt a mhuintir ris an rígh gan na seóid do thabhairt don inghin
"Ní misde a dtabhairt", ar an rígh, "óir biaid agam-sa gan fuireach mar aon ris an inghin féin", agus adubhairt ris an bhfear fritheóilte a innsin dí gur bhfearr dí rígh aice ná ádhbhor rígh nó fear ba tháire ná rígh
Do rinne an fear fritheóilte a theachtaireacht
Do tuigeadh sin re Mongán agus adubhairt ris an ríoghan fosaidh do dhéanamh agus nach biadh inbhe ba inísle aice ná bheith 'na mnaoi aige féin nó ag rígh Laighean
Is annsin adubhairt Aoibhill dá mbeadh ríoghacht an domhain ag aon duine nach tréigfeadh si a céile féin air
Ní chualaidh rígh Laighean riamh cómhrádh ba sheirbhe agus ba mheasa leis do chlos ná é
Tugadh annsin corn eile fá fhíon do rígh Laighean agus is é adubhairt: "Créad ar a bhfuil táire anois, a mhic righ Connacht", ar an rígh
"Atá ort-sa, a rígh", ar mac rígh Connacht
"Ní mar sin domh-sa, a mhic rígh Connacht", ar an rígh, "ach thugas-sa grod-ghrádh broistightheach dod' mhnaoi-si annsúd agus ní fhéadaim a ceilt ort agus ag súd bean eile dhuit ar a son, Dubh Lacha Láimh-gheal, bean Mhongáin mhic Fhiachra, neoch thugas-sa liom tre chumann gan éara uaidh agus ní mór go bhfuil beo bean is áilne ná í bíth go dtug searc do mhná-sa a neamh-ghrádh féini agus neamhghrádh ban eile an domhain orm-sa"
"Eagcóir mhór dibh-si, a rígh", ar mac rígh Connacht, "mo bhean-sa do shanntughadh d'eis a bhfuaras féin dá holc gus anois, gidheadh dá dtugainn eich nó cuin nó ór nó iol-mhaoine do'n bhaile níor iongnadh a n-iarraidh orm ach saoilim nár chubhaidh mo chéile do tharthain ná do shanntughadh acht an ní i-n a gcuirionn rígh a dhúil is éigion a thabhairt dó " Ba bhuidheach rígh Laighean do na briathraibh sin agus suidheas an inghean ar a ghualainn agus tugthar Dubh Lacha tar a ceann do mhac rígh Connacht agus thug lámh tar a brághaid agus pógas go dil agus go díochrach í agus adubhairt: "Adéarfadh rígh Laighean nach ó chroidhe do dhéanamaois an iomlaoidh-si muna rabhamaois súgach fá'n mnaoi fuairiomar " Níor lugha le rígh Laighean fá'n a chuid féin do'n connradh óir do dhlúith-fháisg re n-a chroidhe í agus do thoirbhir do phógaibh millse í
Ach cheana do chaith siad eadh fhada do'n oidhche ag ól agus ag aoibhniughadh a bhfochair a chéile ionnas gur ghaibh meisge ádhbhol-mhór muintir rígh Laighean tréis an mhéid meanmaini do bhí ar dhream an árd-rígh
Gidheadh níor ibh mac rígh Connacht níos mó ná do fhliuchfadh a theanga ó do rinneadh an iomlaoidh ban sin idir na huaislibh
Iar sin do cóirigheadh iomdhaoidhe agus árd-leapacha dóibh uile a gcoitchinne agus do luigh an rígh a dtúis na buidhne agus do cuireadh an ógh-ríoghan ucht-gheal aighidh-náireach do luighe leis
Léimis an measán gaidhrín a n-iomdha na ríogh-mhná ionna diaidh
Do cuireadh an seabhac ós colmhain na hárd-leabtha agus falaire na ban-fhlatha ar shlios an tighe agus do luigh gach aon acu ó sin amach amhuil fa cubhaidh riú, gidheadh fa hurusa leabthacha d'fhagháil dóibh óir fa mhór a meisge agus a mí-leas feadh na h-oidhche sin
Gidheadh cheana is tartmhur tirm-bheólach do bhí Dubh Lacha, a banchumha agus Mac an Daimh óir an tan thigeadh cuach nó corn chum ceachtar acu do leigeadh Mongán luas anáile draoidheachta faoi ionnas nach fagbhadh braon ann gan tiormadh
Is annsin d'éirigh Mac an Daimh ionna sheasamh agus adubhairt: "An bhfuil astigh 'na dhúisiocht", ar sé, "neach do bhéarfadh deoch do mhac rígh Connacht " agus d'fhiafriogh sin ós árd trí huaire
Gidheadh ni bhfuair aon neach dá fhreagradh
"Is mór an náire díbh", ar sé, "rígh Laighean agus uaisle a chríche do bheith a n-aon-árus agus a rádh nach bhfuil fear tiubhartha díghe do mhac rígh Connacht eatortha", agus ní mó fuair a fhreagradh an uair sin agus ó nach bhfuair do ghaibh na trí heich is fearr do fuair 'san dúnadh
Ro ughmadh iad agus do ghluais, ar sin, as an dúnadh amach
Mongán, Dubh Lacha agus Mac an Daimh agus a bhean
Do chuadur ar a n-eachaibh agus do chuir Mongán luas anáile draoidheachta ionna gcosaibh go rabhadur a nUltaibh gan toirmiosg
Ag éirghe do'n lá is amhlaidh imorro do bhí rígh Laighean ris an mbliadhain sin ag ollmhughadh fleidhe agus bainse Duibhe Lacha Láimh-ghile agus is amhlaidh do bhí Mongán ris an ré céadna ag ollmhughadh fleidhe do chum Dubh Lacha do bhreith ó rígh Laighean
Dála rígh Laighean innstear annso sgéal eile
An chéad-fhear dá mhuintir do mhúsgail ar maidin do chonairc an gharbh-chuileasg cheann-mhór, chaol-sgrogach ghearráin agus é bórach bundúnach mairceach mór-chluasach fá n-a shean-tsrathar triopallach súgánaigh ar shlios tighe an rígh
Do chonairc an coileach cochlach crios-leathan agus é ag bodhradh agus ag bith-bhuaidhreadh an tea ghlaigh re n-a gharbh-ghlaoch
Do chonairc an madra mór-gharbh mí-chúmtha lán do cháith agus do dheannach an mhuilinn agus a shealán gadraigh um a bhrághaid agus nár mhó colpach bhliadhna ionná é 'n-a leabaidh ag an rígh agus an t-urlár lán do chamradh
Do chonairc fós radharc ba ghráineamhla
an chailleach liath gharbhfhionnach ghlas-fhuar ghránna agus roighne gacha dodheilbhe agus gacha droch-dhatha uirthe agus a lámh fó cheann an rígh agus a lámh-san fo a ceann-si agus a carn giobóg lán do luaith agus do lathaigh re hais iomdhadh an árd-fhlatha agus ur-chorp seibhidhe an rígh sínte re bolg féitheach fíor-thruagh na caillighe agus a mbeól buailte re a chéile amhuil do bheadh macaomh nuadh neamh-ársa agus baoth-inghean óg áluinn ag taltughadh a chéile agus mar adchonairc an t-óglách sin do rinne gáire agus do mhúsgail an té fa neasa dó agus do rinn an fear sin gáire
Ach cheana do mhúsgail an teaghlach uile agus thógbhadur aon gháir sgige agus magaidh um an radharc sin
Mar adchualaidh an rígh an gháir do thógaibh a cheann agus do fhéach seacha de agus do chonairc an chailleach chais-éadanach chruaidh-chuislionnach chor-loirgneach re a thaoibh
Féachas fuirre agus is é adubhairt: "Nach tú Cuimhne Cúilliath an mhuilinn"
ar sé
"Is mé go deimhin", ar Cuimhne
"Is é Mongán d'imir an cleas so orrainn aréir", ar an rígh
"Is é go deimhin", ar Cuimhne
Is annsin d'éirigh an chailleach go h-aimh-leisg agus do chuir a droch-thrusgán féin uimpe agus triallus chum an mhuilinn agus leanas an madra í
"A Chuimhne", ar an rígh, "an sic ó'n muileann ó thárla dómh-sa mo threas lánamhnais riot do ghéabhair baile saor agus céad do gach crodh agus tabhair dómh-sa mó chrios agus mo chorn"
"Is briathar damh", ar sí, "a dtugais damh-sa go rug giolla Mhongáin uaim iad " Ba mheasa leis an rígh sin ná Dubh Lacha Láimh-gheal do chailleamhuin agus ionná a threas lánamhnais ris an gcailligh agus do chan an laoi ann: Ar suirghe thugas mo chrios A Chuimhne, uair is aireach
Ar na fhios teilc mo chrios, a Chuimhne
Do bheirim-si briathar ris nocha briathar gan éislis gach a dtugais dómh-sa am láimh go rug leis giolla Mhongáin
Doraidh siad teaghlach an rígh tre fhormad is tre imshníomh Bearthar go luath do Chuimhne Na seóid fuair tre shuirghe
Dála Mongáin ar rochtain dá thigh do chuir gairm ar uaislibh Uladh agus do bhádur ag ól agus ag aoibhniughadh mar aon ris go ceann coicthighis a n-aon n-ionad
Ar sin tháinig Mongán go mór-shlúagh Uladh a Laighnibh agus ní ghabha Mac an Daimh toirmiosg ó aon duine gan dul ar an dturas sin ag dioghailt a mhná do bheith bliadhain a n-éagmais ag giolla rígh Laighean
Do rinne Mongán creacha agus airgthe móra ar Laighneachaibh
Do loisg dúnadh an rígh agus rug géill agus braighde iomdha leis dá thír féin a n-éiric ar chuir Bran Dubh d'amhluadh air ris an mbliadhain roimhe
Críoch
A LANNSA THAIDHG
Nuair scríobh Diarmuid Mac Seáin Bhuidhe Mac Carrthaigh an rann san "Cladhaire Iasachta, srl " ag cur síos ar Dhochtúir Whaley, do chuir "Carn Tighearnaigh" bonnlása, nó órnáid leis ( A 1689)
Diarmuid: Cladhaire iasachta stiallas a bhéarsaí is dóigh Chuir leaghadh Dia orainn i mbliadhna le taomaíbh sceóil; In aghaidh pian-bhroide Dhiarmuda i ngéar-scíos bróin Is Tadhg stiallfas an giall age Whaley fós
Bonnlása ó "Carn Tighearnaigh " A lannsa Thaidhg má's deimhin go mairir-se Beir anall, tá an samhradh ag gairm ort; Déin ar th'aghaidh is aghaidh do thapa leat Is ceartuigh an chiach so ar Dhiarmuid ghreannamhar
Féach an cás 'n-a dtárla Banba, Ar díth shuain 'n-a cír thuathail airgthe; Síol Éireann gan aonchion beathadh aca; Díol truaighe is druim ruaigthe ar an eaglais
Ní bhfuil easpog árd ná bráthair beannuighthe, Gárdian ná bhárdian ná airchinneach, Deagánach ná biocáire acmhaingeach Ag stiúrughadh an tréad i mbéal na ngallachon
Mallacht Dé don té fé ndeara san, Mallacht na naomh agus na n-aingeal dó; Mallacht an Phápa agus na heagailse 'S mo mhallacht féin ó phéic an Chairn dó
Whaley fallsa cangcrach cealgach, Fadharcaidhe ná foidhnigheann an tAifreann, Is é do rinn draomach damanta Bréagach meabhlach meallta malluighthe
Is leis do cáineadh bláth na Banba; Is é do thionnscain spiúnadh mainistreach; Is é nár fhág acht fásach fada againn Mar a mbíodh órd is guidhe agus aifrinn
Ní bhfuil de shúil le cúiteach againn-na Acht Tadhg na Stiall do thriall tar fairrge; Tá Diarmuid fá Dhia mar thaca againn Go mbeidh a rian ar ghiall an allmhuraigh
Is mun' dtí Taidhg ag leigheas ár ngalair-na Ag casadh ár gclú, gan chúis do chailleamair, Maithim féin don tsaogal mhalartach Is gabhaim Dia mar liaigh ar m'atuirse
Leaghadh an chubhair ar a ndruim úd do choill ár nead 'S do chuir mí-chlú ár ndeagh-dhútha síos ar fad; Má's traotúireacht do thuill dúinn-na claidheamh is gad Traotúir ar thraotúir ní hoidhre ceart
2
COIS LEASA IS ME GO HUAIGNEACH DO CHUALA CORRUIGHE ( 1690) (Ó Murch vi, 136)
Cois leasa is me go huaigneach do chuala corruighe Is do chonnarc-sa an spéir-bhean bhreágh bhéasach 'n-a suidhe, A basa dá léasadh 's a méara dá snoighe Is a déara le géire ag baint scéimhe dá gnaoi
Léig feasta 'et ghéar-ghol, a phéarla an chúil duinn Sin chughat do chéile go faobhrach tar tuinn An cúl trupach dréimreach is faobhar air chum siege 'S siné an treas Séamus againn in Éirinn 'n-a rígh
An Ceangal: Atáid na Géanna Fiadhaine go buaidheartha is iad ag gluaiseacht go tláth Ag siubhal ar na cuanta ag cur tuairisc na mbád; Má chortar go luath iad is dual dóibh sin snámh Is an ghaoth seo anoir dtuaidh libh dbhur bhfuadach don Spáinn
3
CUIMHIN, A LEABHAIR GHIL GHRAFANTA
(23 E 15, 217) An tAthair Conchubhar Ó Briain cct ( A 1690) ag cur a bheannachtan chum Toirdealbhach Ó Briain go dútha Aradh i leabhar gheinealaigh Shíl mBriain do fuair ar iasacht ón bhfear gcéadna ag ar fhan an leabhar mar shéad-chómhartha
Cuimhin, a leabhair ghil ghrafanta thaithigheas cliar Le suidhtar dearbhtha seanchas ghlan-tsíl mBriain, I gcríochaibh Aradh nuair stadfair ar hallaíbh triath Mo mhíle beannacht do thabhairt do Mhac Uí Bhriain
An cuibhreann beannacht so tabhair gan faillighe iad Dá mhnaoi mhaith mharthannaigh mheasardha is flaithchroidheach fial, Bíodh gur d'ealtaibh na Saxan do haithrigheadh iad Is Gaoidhlach fairsing glan scaipeas gan cheasnaí an biadh
Scaoil an ghasra bheannacht so ar ghlan-chloinn Bhriain Síolrach sleachta na n-athrach do ghaibh ríoghacht cian Do dhíbir danair ó sheasamh na machaí gcriadh I mbruighin Muighe Tarbh 'n-ar marbhadh mac ríogh is Brian
Mo dhíth má maireann an faraire flaith-chroidheach fial Do dhíonadh Barraigh ón lasair 'n-a ngreadfaidhe iad, Do dhíonadh maise agus maitheas do Mhac Uí Bhriain, I luing na Saxan gur cailleadh le calaois iad
Is guirt ghéar liom sliocht Éibhir araid gan ríoghacht, Is guirt ghéar liom a gcuid d'Éirinn ag gallaibh 's a gcíos, Is guirt ghéar liom an fairfhéad so ar eaglais Chríost, Is guirt ghéar liom Toirdéalbhach marbh sa luing
4
AR BHÁS DHONNCHAIDH UÍ BHRIAIN, A
1690
(23 G 24, 445)
Toirrcheas léin liom éag na mborb-ríogh bhfial Do chosnaimh a gcraobh ar éigceart coigchríoch riamh, Do bhronnadh ar éigse éadach costas slighe is biadh, Is is follamh liom Éire in éagmuis Dhonnchadh Uí Bhriain
Mo dhíth mo dheacair an scaipe seo ar ghlan-tsíol mBriain Sinsear sleachta na n-athrach do ghaibh ríoghacht cian Do dhíbir danair ó chasnamh na machaí gcriadh I mbruighin Mhuighe Tarbh 'n-ar marbhadh mac ríogh is iad
Mo dhíth ná maireann an faraire flaith ghroidhe fial Ler díonadh Barraigh le lasair le a ngreadfaidhe a gcliabh Do dhíonfadh maitheas is maise do Mhac Uí Bhriain I luing na Sacsan gur cailleadh le cleasaidheacht iad
("The Breda" ainm an árthaigh do séideadh ag gallaibh láimh le hInis Píc i gcuan Chorcaighe, nuair a ghaibh The Duke of Marlboro' an chathair, i mbliadhain a 1690)
(Féach mar an gcéadna an iarracht san uimhir a 3 - do dheallróghadh an scéal go bhfuil an dá nídh meascaithe)
5
ADHMHOLADH AR PHÁRLAIMINT NA MBAN
An tAthair Conchubhar Ó Briain cct
don Athair Domhnall Ó Colmáin, sagart Chnuic Rátha
(23 B 36, 347; 23 I 17, 39)
Mo theastas ar an leabhar so na laoithe lán Aitheanta na n-athrach do b'aoirde cáil, Muna b'aisling an eachtra so scríobhas an fháidh Gur beannuighthe an chaibidil a suidhid na mná
Cé chreachadar i bParrthas ár sinsear Ádhamh, Is gur scaipeadar fé scamallaibh ár líne ar lár, Má's dearbhtha go bhfreagraid i ngníomhrtha an pháir Gan amhras do chasadar fá dhlighe na ngrás
Cé fada don ghasra síos mar táid Ag sracaireacht an airgid 's a dhíol ar chách, Níl aca-san i Saxana ná in Ínse Fáil Canamhain is measardha 'ná dlighe na ndámh
Da dtagraidh an tAradmhach mo ghuidhe go bhfághainn Níor bh'aithreach don eagnach ó thaoibh Chnuic Ráth' Tearman mo Chairn ghil guidhim go hárd Is go bhfaicinn-se 'san eaglais arís an lá
Cé dóigh le Bródraic bheith lán de dhlighe Is gur córach a chómhairle nó a rádh sa tír, Dar an fheórainn ní heól dam go dtáinig díobh Cómhairleach mar Dhomhnall i ráidhtibh grinn
Molaim-se a Dhomhnaill glórtha caoin do ghuib, Is molfaid thú fós in eólas saoithe suilt, Molaim do ghnó 's badh chóir a scríobhadh i bproint Molfaid síol Eoghain Mhóir is críche Luirc
6
IS CRÉACHT TINN BHOCHT BHEIR FAGHARTHA
An tAthair Conchubhar Ó Briain cct , A
1696, ar bhás an Athar Feidhlim Mac Carrthaigh, mac Thaidhg an Dúna
(23 E 16,403; Ó Murchadha v,225; Egerton 158,30b)
Is créacht tinn bhocht bheir faghartha mo shúil-se ag bleacht An scéal gheibhim-se má's deimhneach beid úird gan rath, Ré is railltean ní shoillsid a lonnradh ceart Má's faon Feidhlim mac Thaidhg ghil an Dúna i bhfeart
An feart 'n-a dtárla an t-árd-fhlaith socair ciallmhar 'S an sagart cáidh-ghlic fáilteach focail-dhiadha Canfar gáir, 's is árd ba clos i gciantaibh Is meathfidh bláth ar thárr gach lonnair ghrianda
Díoghras na saoithe agus grádh na bhflaith Má síneadh fá líogaibh gan fagháil tar ais Ná caoineadh neach díbh-se gur bás dó bhain Acht Íosa dá dhíon leis go hárd ar Neamh
Is neamh-charthannach do bhraithim-se na fáidhe thiar Cé hacmhaingeach i labhairt is i ndántaibh iad Ar chailleamhaint an Charrathaigh re bárr na gcliar Nár chlaiseamair go hatuirseach a ngártha i gcian
Is cian liom taisteal an tsagairt i gcill tar lear, An diadhaire feasach i dteangain na saoithe sean, An gliadhaire gasta do cailleadh ar scríobh na n-acht Do b'fhialmhar fairsing ag tabhairt 's ag síneadh an fhliath
Flatha Fáil is casmhar brónach bíd Is dearca feádha ag mnáibh le deóra caoidhe, Is tearc atáid le spás gach sógh sa tír Ó leag an bás an Cárrthach cródha i gcill
I gcill nach dearóil tionól saoithe saith Gach taodhm dobróin oilc-gheóin caoidh agus ceast, Feidhlim fleadh-óil cheannóghadh laoithe lear Gaol Uí Eidirsceóil thanóghadh bíodhbha i dtreas
I dtreasaibh goile níor coilleadh an fhíor-fhlaith áigh Ba neartmhar cuisle 's nár mhinic i mbruighin ar sráid, Is glan do thuigeadh an crutaire an draoi 's an dáimh, Reachta na righthe 's a ngeineal do scríobh go hÁdhamh
Ó Ádhamh gach fine do hoileadh go túrnadh Traoi, Is gach sár-chath nimhe dar chuireadar úr-mhic Phrím, Gach pár glan tuigsiona scribheadar úird is naoimh An árd-fhlaith thuigeadh 's is milis do scrúdadh díbh
Díbh-se is measa, a mharcra láidir thiar, An tsaoi ghlan marbh fé leacaibh in áras criadh, Gaol na nGearaltach neartmhar nár stán i ngliaidh, Righthe Chaisil, fir Ealla, is Mac Cárrtha Riabhach
Riabhach an bheart gach dreas ó Laoi go Máigh, Is ní cian go meathfaid flatha críche Fáil, Níl iasc ar eas ná breac 'san mBríd le spás Ó hiadhadh san bhfeart i nglas an rí-bhuinneán
Buinneán is uchlán 's is tinn do chléir, Coileán ba cheann-árd de dheigh-threibh Gaedhal, Comrád dó in aon áit ní bhfaghainn ar chéill M'uchlán-sa an t-anádh dam deimhin an scéil
Scéal gheibhim-se mar dheimhnid do dhubhaidh mo dhreach Céim foillsightheach Feidhlim an Dúna ag meath, Tréan-oidhre Coillte agus Cúirte Geal Scéal deimhneach bheir faghartha mo shúil-se ag bleacht
7
CRUAIDH AN CÁS
Nuair do dhíbir Galla-fóirne Eóin Baiste Mac Sleighne, easpog Chorcaighe, Chluana is Ruis, i luing bhig shuaraigh an loch amach ó Chuan Chorcaighe, i mbliadhain a 1702
(Ó Reannacháin 81, 44; Ó Murchadha xii, 309)
Cruaidh an cás 'na dtárla Banba i bpéin I nguaiseacht bháis gan fagháil ar atharrach scéil Acht ruathar námhad fá n-a ballaibh go léir Is ruaig an bháis tar sáile ar eaglais Dé
Monuar, níor fágadh árd-fhlaith againn den chléir Do bhuailfeadh lámh ar chách dá gceapadh don tréad; Is níl tuairisc bráthar beárrtha againn sa réim Chum cuain gan chárnadh ag trácht fá dhainid i gcéin
Is muar gur feárr an cás 'n-a bhfeicim an séin Má's tuas do chách ar gcáirde sagart an tréad Ní buan san áit seo a gceárd má's dearbh an scéal Tar uair an bháis gan trácht ar Aifreann Dé
8
IS FÁLTA AN TEASTAS
Ar éag don bhFalartha Ghorm
capall Dhiarmuid Mhic Sheáin Bhuidhe ceann dámhscoile na Blárnan (A 1703)
(23 G 20, 170; 23 N 32; Ó M X, 277)
Do scríobh Diarmuid féin an chéad iarracht ar bhás na lárach san
"Caoinfe mise m'fhalartha" (40 líne); annsan do cheap Donnchadh Ó Murchadha an Phuisín freagra
"Mh'atuirse is doiligh liom cloistin do phíonóis-se" (12 líne) agus do scríobh Diarmuid arís "Cé cian me dubhach le cumha" (16 líne); do scríobh Seán Mac Cormaic
"Fear One Súl"
Registrar na Cúirte, "Dia let ghlúin, a rúin is a shearc na saoithe" (20 líne) agus do cheap Diarmuid 16 líne mar fhreagra air-sean "Cé tinn le sealad me, im shean-duine lán de chiach " Is annsan do cheap Liam Mac Cuirteáin an Dúna 16 líne ar an adhbhar chéadna
"Is truagh líom scéal éachtach mo charad uaisle" agus do chuir leis sin rann bhreise; do rinne Diarmuid dhá rann eile "A fhiail-fhir mhúinte, a thionnscain réidhteach ceast" agus thug san rann eile ó Liam "A shuairc-fhir ealadhan dheachtuigheann briathra suilt" rud a thug rann eile ó Dhiarmuid "Ár gcuraidhe tréana léirscrios uainn tar sáil" agus siné an uair a cheap an tAthair Conchubhar Ó Briain ("Carn Tighearnaigh") an dathad líne seo im dhiaidh
Trí ranna ó Éamonn de bhFál a tháinig i bhfíor-dheire an scéil - tá an t-iomlán le fagháil in "Amhráin Dhiarmada Mac Seáin Bhuidhe Mac Cárrthaigh," leabhar dar chuir Torna in eagar i mbliadhain a 1916
Is fálta an teastas ar charthannacht iarthair Luirc Is go bráth ar phearsanaibh eagailse biaidh 'n-a ghuith, In áit na Falartha ar faithche ná hiarradh spuir Gan sáir-each greanta do thabhairt do ghliadhaire an tsuilt
Níor chás dam a aithne ar chaibidil Dhiarmuda Gur bh'fhánach eatortha an aicme do riaradh truip, Clann Chárrthaigh Chaisil, mo dhainid, i gcian tar muir Fáth na ceasta fá ndeara dhó triall 'n-a chois
Mar bhárr ar leagadh 's ar leathadh na dtriatha san 'N-a n-áit ní fhaicim acht fleascaigh is fiadh-bhodaigh, Is an Bhlárna mhaiseach 'n-ar chleachtaitheach cliara i gcion 'N-a fásach ceannaigh á stracadh aca siar is soir
Ní nár dot shamhail-se feasta gan rian gan rith Gan áird gan aiteas gan amharc, ar liathadh an fhuilt, Is ní nár dot phearsain cér phearsanta an gliadhaire sibh Beith fánach feacach ar talamh, nó fiar gan fuil
Is dána an mhaise dhuit seasamh i ndiaidh do luit, Gan trácht ná taisce, gan talamh ná tighearna agaibh; Is mar bhárr ar eascaine an tseanchaidh thiar gur thuit Smál an eallaigh ar Fhalartha Dhiarmuda
Mo lámh
dá gclaiseadh an faraire fial so abhfus Tásc na Falartha is marbhnadh an riadaire Dáth de Barra go gcaithfeadh dul siar 'n-a rith Le sáith an easpuig de chapall chum Diarmuda
Má's dainid má's dochar má's doiligh má's tinn libh-se An Fhalartha Ghorm fá chonaibh 'n-a luing bhriste, Is marg don ollamh nár chosain na gadhair uirthi Is go meastar le Solamh nách moladh go hadhlacan
Is mairg do Dhonnchadh mholas go bladhmannach An Fhalartha Ghorm nár coireadh i gcoill ná i gcnoc, Nách faire do bhrostuigh 'n-a fochair go feidhmeannach Ar eagla a croicinn do stolladh gan adhlacain
Is mairg don ollamh so im fhochair le ndeimhnighthear Gur capall gan fochall an bonnaire boinn-leathan, Nár cheannuigh ón gclogaire i gCorcaigh a creidhill do bhain Le gairm an phobhail fá chlochaibh dá hadhlacain
Fear one-súl go brúighte is Diarmuid fann Is at i nglúin an ughdair bhiadhthas greann, Is gan acht súil le siubhal an Iarla anall Is measa súd 'ná an trú ag an bhfiach san ghleann
9
TÁ AN BHLIADHAIN AG TEACHT LE CALM-THRÁTH CHUGAINN
Nuair do cuireadh re hAcht an Phárlaimint ó mhionna chum na hEagailse, A
1709, agus iar scríobhadh na ceathramhan so ag Muiris múinte Ó hEachthigheirnn: (23 E 15, 216; 23 I 26, 95; A iv 2, 90)
"A Dhia na bhfeart fuair peannaid páis is broid Tug iasc ar easaibh, teacht is trághadh ar muir, Ár gcliar beir leat nó an glas atá ortha bris Ó hiadhadh a gclab le hAcht an Phárlaimint " Tá an bhliadhain ag teacht le calm-thráth chugainn Bliadhain do gheallas ceart is cáil cothruim, Bliadhain do leagfas reacht an Phárlaimint Ár gcliar do bhasc ó ar na Sácraimint
Dá dtrialladh feasta an fear san d'áirithe Ag riar na Breatan - beart na fáistine Bheadh an chliar so ag leathadh a gclab go gáiriteach 'S is dian bheadh laiste ar chlab an Phárlaimint
Mar stiall an t-aingeal nasc an árd-aspoil Nó an gliadhaire samh, gach spar is lán-gheata, Níl giabhann glas ná trap dá ndeárnadar Ná stiallfa mac na flatha, an rábaire
Cé heasbhathach ár n-eaglais fé dhian-dlighe gall, Is gur achtadar na hallmharaigh ár gcliar fí gheall, Geallaim duit nách fada bheid 'n-a dtighearnaíbh teann Is gur gairid bheidh an tAifreann fé chiarsaíbh ceall
10
DON ATHAIR CONCHUBHAR Ó BRIAIN
Eóin Ó Callanáin, an liaigh, cct ( 1709)
(23 E 15, 216; 23 I 26, 95; A iv 2, 90)
A ghrian-fhir ghartha ghasta gháiritigh Dfhuil Bhriain na gcreath do cheartuigh Fáil-inis, Mo chiach do chantain chneasta chráibhtheach shuilt Ag triall dom ghar gan tapa acht ráidhteachas
Muna dtrialla Mac dil flatha an árd-fhlaithis Ag riar na mbeart 'n-ár measc i dtráth anois, Níl ciall a mheas go bhfaicfeam lá cothruim, Biam mar spreas go teacht don bhráth chugainn
Gach bliadhain ag teacht is measa atá againn Is ár gcliar gan chealla acht bagar báis is broid, 'N-a ndiaidh gach seal go gcaithfid trácht tar muir Le riagail reachtmhar Achta an Phárlimint
Gídh fíochmhar seal Laoiseach i gcogadh na stiall Ag sír-ghreadadh ar tíorthaibh le foirtille dhian, Níor shíleas go stríocfadh an grogaire liath Gan taoiseach na nGaoidheal nglan i gcothrom Dia
Do chím feasta críochnuighthe an donas go dian Na ríoghachta ar fad síoluighthe i ngoradh na ngliadh Is gan aoinne den ríoghraidh sin Chonaire is Bhriain Ar slighe teacht chum tíre acht 'n-a mbochtaibh i gcian
Is an fuighlach beag cnaoidhte atá ag cosnamh na n-iath 'N-a gcaoiribh fá fhaoil-chonaibh coscartha i gciach Is fá dhaoirse gan scaoileadh go soichid an sliabh, Mo ghuidhe leat go dtígh sin 's a mholadh le Dia
11
BA MHUAR AN MUIREARACH FUINNEAMHAIL FÁILTEACH FIAL
An tAthair Conchubhar Ó Briain cct
ar bhás Sheáin Uí Bhriain, a dhearbhráthair féin, d'éag 1718, agus do cuireadh i mBriach
(23 G 25, 338)
Ba mhuar an muirearach fuinneamhail fáilteach fial Uasal oinigh i dtighthibh 's i dtábhairne riamh Gan chruas gan cheisneamh gan chrithir gan cháim gan chiach Is ba shuairc an siollaire i gcuideachtain Seán Ó Briain
Atáid maithe na tíre ag caoineadh Sheáin go cruaidh Barraigh na saoithe is síolrach Dháil gCais Tuadhmhan, De ghallaibh níl puínn sa tír ná sáir-fhear suairc Nách dainid ó chroidhe leis fínis Sheáin 'san uaigh
Na bailte 'n-a mbíodh a ghaoilta táid fé ghruaim Is na bailte 'n-ar figheadh a shinsear láimh le Cuan, Na bailte 'n-a thimcheall scaoilid gártha im chluais Fé thearmon Bríde ó síneadh Seán 'san uaigh
Atá Carn na saoithe tríd go cásmhar duairc Is ní maise don Mhaoilinn aoibhinn áluinn suain, Níl caise ar an mBríd nár fhill an tráigh magcuaird Is tá galar fám chlí ná díbrid leágha ar bith uaim
12
NUAIR BHÍM-SE MAIDEAN EARRAIGH d'ÉIS MO SHUAIN
Rann molta ar dhútha an Bharraigh Mhóir - dútha a shíneann ón gCarn Gheal, ó dheas go béal chuain Eóghain Mhóir (Cuan Chorcaighe)
(Ó Murchadha vii, 136)
Nuair bhím-se maidean Earraigh d'éis mo shuain Suidhim go deas ar Charn tSéamuis tuas, Chím an barc ag teacht go béal an chuain Scaoilim fead ar fad go Béilic uaim
13
MÁ'S Í AN TÍR MÁ'S Í AN TREABH
Eoin Ó Callanáin cct
ag labhairt ar son Cairbreach, nuair do mhol an tAthair Conchubhar Ó Briain dútha an Bharraigh Mhóir
Is follus nár thaitin le hEóin an tAthair Conchubhar do bheith ag sár-mholadh Barracha
Ba bhreághtha de dhútha Cairbre, dar leis-sean
Is cosmhail gur tráth éigin roimh 1700 do ceapadh na ranna san, mar do bhí Eoin Ó Callanáin ar leabaidh a bháis 1700
(23 E 15, 243)
Má's í an tír má's í an treabh Ó Bhreatain úir na rinn-dtreallamh Ghlacas tusa mar bharr céime Le linn cosnaimh a gcaithréime, Gabh uaim-se an freagra fíor Do gheabhair é 's ní gan tathaoir; Fada suas ót rádh nach feasach Árd-fhlatha críche Cairbreach
Dá mbadh Brian tu, a chléir chneasta Do b'iongna liom an dáil nách forasta Do dhaor-labhair i bhréithir mir In aghaidh shaor-chlann Éibhir
14
GÍDH GURAB UACHTRACH CAIRBRIGH TÍR
An tAthair Conchubhar Ó Briain cct
ar chéim na mBarrach
(23 M 14, 322)
Gídh gurab uachtrach Cairbrigh tír 'S gur mór a dtigheas a réim 's a stór Is follus dá saoithibh gan bhéim Gurab aoirde céim na mBarrach Mór
Bíocain trí dtíortha gan onn Tighearnaí seanda i gcríochaibh Chuinn Iarla oirdheirc abhfus is tall Fear cosanta an chongcais dá chluinn
Má's maise colna glóire an cheinn Má's maise crainn a bhuinne, a bhláth Má's maise tíre clú agus céim Gradam an tighearna 's a chaithréim
Fuireann óir i dtáiplis úir Triaithe Barrach ag áitiughadh Na gcríoch san uaisle rath 'S gan puinn uatha dá n-eachradh
Mar d'órduigh an patriarc dá mhac Drúcht na maidne ar thalamh tuar Toradh crann le sochar tréad Mil is céir is cruithneacht cruach An bheannacht san do lean go beacht Clann Israéil mar oidhreacht
Iomdha cúirt is caisleán geal Garbhán glas is gleann árd Iomdha cnocán aoibhinn árd Ó Charn Tighearna don Oileán; Iomdha file greannmhar géar Fleascach téad is saoi le dán Ó Ráth an Uisce an tSeandúin tiar Go Cluain Molt le riarthar dáimh; Iomdha páirc gheal fhairsing úr Mar a mbíodh go súgach sionnaigh ann An coirrfhiadh mór 's an eilit mhaol Míol muighe agus puic na mbeann; Iomdha sruth síor-uasal fial Do bhronnas iasc go leór fá'n tír, Breic is bradáin leathana luath Ar gach srothán suairc dá laighead; Iomdha abhall-ghort ann fí bhláth, Gáirdín subháilceach sochrach suairc I bhfochair aolbhroig mhínchneis bháin, 'S ba follus dá chéile na suidheacháin; Iomdha macha bó dá chrúdh Cruacha tiugha agus cairn stóir, Biadh agus deoch dá roinn go fial I mbailtibh riar na mBarrach Mór; Iomdha sailéir luchtmhar lán De leann Mhárta 's de bheóir chaoin Ní gan cider bhíd san am Uisce beatha brannda is fíon Dá mbudh toil le grásaibh Dé An Bhríd go léir go mbéadh 'n-a fíon Do bhéaraidís Barraigh í le hól I gceann gach sóirt dá bhfuil sa tír
Dútha an Bharraigh ród an ríogh Níor chleachtadar riamh gan deóraidhe; Fearamhail foirtill fial na fir Soirbh ciallmhar cáidh (soithimh)
'S is Críostamhail cóimhlíontach cóir Fá fhíorchlú chothuighid onóir; Maordha maiseach múinte a mná Féastamhail faisionta i gcómhdháil
Leamh ná locartha ní gnáthach iad, Ní chleachtaid gliogar ná glóiriam, An mhaith do ghníd ní maoidhtar leó 'S an mhaith do gheibhid admhóid
15
A MHUIRE NA GCÓMHACHT NGEAL NGLÓRMHAR
(23 K 14, 7 - Script Thaidhg Uí Dhuinnín ag Gleann an Phréacháin)
A Mhuire na gcómhacht ngeal nglórmhar nár thréig ar dtúis It bhruinnibh cé chómhnuigh mór-Mhac Dé na ndúl, Go dtugaidh dá ró-thoil damh-sa réim 'n-a dhún Fé choimirc a chómhacht is lón sa tsaoghal so dhúinn
A naomh-Mhuire mhaordha 's a bhroingheal d'iomchair An tAon-Mhac san d'aontuigh fáth bhruinnibh túirling, Éighim air me shaoradh is mo chortha mhúchadh A dhaonnacht ní fhéadfadh a bhuime dhiúltadh
A bhainríghin na mbainríghin 's a Mháthair bhúidh, Do leabhair-Íosa i gcrann d'íoc me i bpáis go dubhach; A bhainríghin, a bhonn aoibhinn ghrádhmhar úd Fabhar síoch ót ghamhain chíoch go bhfághair-se dúinn
16
BRONNAIM-SE MH'ANAM DON DALTA SAN
Bronnaim-se m'anam don dalta san Máthair Chríost, Is bronnaim mo mhaitheas do sna lagaibh atá 'n-a dhíth, Bronnaim mo mhallacht don deamhan atá ar mo thí, Is bronnaim mo phearsa don talamh ó dtáinig sí
17
A GHAISCIDHIGH GÍDH SEARBH DO DHÁN
Dán Ristird Mic Gearailt, apostáta brathair d'Órd St Proinnsias ARÉ 24 B 26 186
"A mhacaoimh gídh mór do mheas I bhfoghluim 's i dtabhartas ó Neamh, Is íseal do bhréithre 'san chóir 'S is árd do bhéiceach 'san éagcóir " Acht tá scéal eile ann
gurbh é Oilibhéar dearbhráthair do Risteárd d'iompuig
Sidé an freagra a thug an tAthair Conchubhar air: A ghaiscidhigh gídh searbh do dhán, Dar mo láimh is doilbheas linn Gan do chroidhe sa chreideamh chóir Is gan an óige i bhfoigse dhíbh
Bláth na hóige do theastuigh uait Créad nár ghluaisis le guth an Úird; Scuir det bhaois a dhuille léith Is gaibh do Chréid ar ndul don úir
Créad an aon eaglais do bhí Ó theacht Mhic Muire go Cailbhín
Gurab í atá is bhéas de shíor Gan fagháil ar thuitim le hearraoid
Is gur gheall Críost do Pheadair féin Solas creidimh in aonréim Ag lonnradh san eaglais go deó Is gan cómhachta ifrinn dá claochlódh
Is muna bréaga gealla Chríost Don eaglais naomhtha, a ghaiscidhigh, Créad fáth chuiris-se suas Don chreideamh atá go bith-bhuan
Is ná meas an eaglais do bhí An tan tug Críost an friotal uaidh Go mb'fhéidir is eisean saoir Is é do dhlighidh () tar uadhacht
Dá ngeallair féin tar ceann do mhná Go lá an bhráth ná déanfá bréag, Dar ndóigh má tá i gcumas díbh Dul tar slighe ní leigfir léi
Is ó nách duine bréagach Críost Acht Dia fíor 'n-a gheallaibh rúin, Fúigfidh an eaglais gan cháim Insan cháil 'n-a raibh ar dtúis
Is ó bhí an eaglais folláin fíor Ria dteacht Liútair is Chailbhín, Ní hise acht iad-san do thuit Ó's díobh nách riaghail an gheallamhain
Nó cia thug ughdarás dóibh Atharrughadh creidimh do sheanmóir
Eólas gan cumas ag neach Ag ceartughadh creidimh ní córach
Mí-rún miorbhaileach ó Dhia Níor bh'athchomair Eisicial Léamh eile neamhshínithe ar imeall ARÉ 24 B 26 186: Slat Mhaoise níor bh'arm dháibh Ná bachall Phádraig 'n-a dheas-láimh
Is ní mó thug an eaglais dóibh Cumas aithchreidimh do sheanmóir, Acht iad-san ag dul tar a crois Is mallacht 'n-a dtiaraigh ón eaglais
Tuig anois, a ghiolla bháin Ó thosach, do chreideamh nách folláin, Gur sinne do lámhuigh an chóir Is gur sibh-se ba dána 'san éagcóir
18
AR BHÁS SHÉAMUS DE RÓISTE, AN DOCHTÚIR
(12 E 24, 156)
Do dligheadh don eaglais labhairt go lon-chumhra Nó scríobh go grafanta ar mharbhnadh an dochtúra Do bhí 'n-a sheasamh le gallaibh, mar cholbha aca Go fíochmhar feargach flaitheamhail foirtiúnach
Do dligheadh don eaglais sailm le so-dhúthracht Is guidhe na nAifreann le hanam an dochtúra Do bhíodh ag caismirt le gallaibh ag cothughadh a gcirt Is dlighe na n-athrach ar easnamh 'n-a gcolamhra
Do dligheadh don eaglais tarmon tsocamhlach Is díon do thabhairt do thaisibh an dochtúra Saoi do chleachtadh na sagairt do chothughadh istigh Go croidheamhail carthannach ceanamhail crobh-chongantach
Mo dhíth, mo dhainid, mo leagadh, mo lot cúige
Dlighe na marbh do thabhairt don dochtúir ghlic An tí do chleachtadh na mairbh do chomhmúscailt Sínte i dtaisce fé leacaibh na conclúide
An Ceangal: Níl truagh ná tréan aosta ná óg 'san chúig, Níl tuaith ná cléir ná órd 'san Mhumhain, Níl uaisle ar Ghaedhil d'aonchine chóir ná dúbhairt Gur mhuar an scéal Séamus de Róiste in úir
19
LÁ DÉARACH D'ÉIGSIBH IS D'OLLAMHAIN TUAIDH
Ar bhás Dhonnchadh Mac Craith, Choill Bhéine
Lá déarach d'éigsibh is d'ollamhain tuaidh, Lá bréagach baoghlach gan bhloscadh gan bhuadh, Lá créimneach céasta na gcrosa magcuaird Mar d'éagaimh an daonnacht le Donnchadh suairc
Lá éirligh d'éigse agus osna na suadh, Lá faolchon féinne dá dtorchar i nguais, Lá géar-ghuil géar-luit fa goirgeach gruaim An lá déidheanach de laethaibh chuir ár nDonnchadh muar
Lá léirscrios laochradh agus loiscithe luain, Lá céasta do chléir is do bhochtaibh gan tuaith, Lá taodach taomnach stoirme is truaighe, Is lá léin ag an éag do rug Donnchadh uainn
Bás Dhonnchadh fa doilbh an scéal don diúic, Bás Dhonnchadh fa docharach an t-éacht san chúig, Bás Dhonnchadh dfhág ollamhain is éigse dubhach, Is dar Gobnait is doircheacht tar Éirinn súd
Bás Dhonnchadh lá doircheacht na spéire is cúis, Bás Dhonnchadh fá'r obadar na héisc an tSiúir, Bás Dhonnchadh dfhág toradh gacha déise ar gcúl, Is dar Gobnait is doilbh liom an laoch 'san úir
Bás Dhonnchadh do bhochtaibh seo na déarca is pudhair, Bás Dhonnchadh tug scolaibh oilte an léighinn gan chlú, Bás Dhonnchadh do oibrigh an chléir fé chumha Is dar Gobnait is follamh liom dá éis an Mhumhain
20
A ALBA Ó SHEALBHAIS AN RÍ CÓIR-CHIRT
An tAthair Conchubhar Ó Briain cct
nuair tháinig Séarlas Stíobhart go hAlbain, A
1719
(Ó Murch xii, 62)
A Alba ó shealbhais an rí cóir-chirt It cheart-chumas go nglacathar thu i dtrí chróinnibh, Saxa thoir go ngabhair-se le fíor-chómhrac Is geallaim-se gan achrann (duit) ríoghacht Fódla
Biaidh eaglais gan dearmad go fíor-ghlórach I salmaibh i saltraibh go caoin ceólmhar, Screadfam-na ar cheannaibh uile go síor-dheórach A thearman ar Gheal-bhile na Tríonóide
Na galla-bhroic do dhearbhuigh go díchórach Gur bhastard thu nár sreabhadh dfhuil an ríogh chródha, Go bhfaiceam-na le harmaibh na nGaoidheal Eóghain Na garbh-thuirc 'n-a spadalaibh i ndraoib bóthair
21
MÁ'S MAC DO MHARS
An tAthair Conchubhar Ó Briain cct
i mbliadhain a 1719 nuair do scríobh Donnchadh Caoch Ó Mathghamhna ar theacht an Stíobhairt in Albain: "Is mac do Mhars an mac so in Albain tuaidh Fear is fearra ar fhearann treascartha an tsluaigh, Macs is clans is glan ar ghallaibh do bhuaidh Rath gach cath don fhlaith go leanaidh go buan
Gas is pras i dtreasaibh calma cruadha Do ghlac 'n-a ghlac an ceart do sheasamh gan duadh A Cheap na bhfeart 's a Athair Pharrthais tuas Ó's ceart a cheart, 'n-a cheart go dtagaidh go luath " (23 I 26, 98
Do fhreagair File Éigin an méid sin arís - ocht línte: "Ó d'éirghidh Mar i néallaibh thuaidh" - 23 I 26, 99; A iv 2, 77a)
Freagra an Athar Conchubhar air sin: Má's mac do Mhars an mac so in Albain aoird Ní mac do mheath a mhac acht feannaire groidhe, Ag Mars dom mheas ní fheaca i bpearsain an ríogh Mac mar Mhars sa chath mar ghreadadh na gaill
Maith an ceart do chlannaibh Alastraim Fhinn A neart do bhrath le ceart mhic Charoluis chaoin, Is neart gan cheart le seal ag gallaibh do bhí Le neart a nglac a cheart do chasadh ar an rígh
Ceart is ceart ag Mars mar bhraitheadar gaill Is gan neart ná ceart ná cead chum reatha ag an mbuidhin, Is flaith na bhfear le seal gan flaitheas cé bhí Go ceart 'n-a cheart gan cead do ghasra an fheill
Má bhraitheadar na hAlbanaigh gan dúil 'n-a bhás Carolus do Shaxanaibh ar chonnradh an stáit, Go maithidh-se is maithim-se an chúis sin dáibh Ó ghlacadar go ceanamhail ár bprionns' 'n-a áit
22
MÁ'S DÓCHAS ÁR NDÓCHAS I MBLIADHNA MHEATH
(23 B 38, 22; 23 G 20, 186; 23 I 26, 108; A IV 2, 22b)
An tAthair Conchubhar Ó Briain do cheap na cheithre ranna so ag cómhairliughadh do Ghaedhlaibh gan dul in éadóchas ar Dhia, agus cé gur chruaidh é a gcás go bhfóirfeadh ortha uair éigin: Má's dóchas ár ndóchas i mbliadhna mheath Ní dóchas ár ndóchas acht pian abhfad, Bíodh dóchas bhur ndóchais i nDia go beacht Is ná cuir teóra le mór-chumas Thriath na bhFeart
Isé dfhóir ar Mhóses ag riar na dtreabh, Isé dfhóir ar Dhomhnall do hiadhadh i gclais, Isé dfhóir ar na hóig-fhir ó phiantaibh seal, Is nár dóghadh i mór-theine a gciabh ná a gcneas
Isé dfhóir ar Jóseph 'sa chiach 'n-a raibh, Is tug Jób leis ó chómhachtaibh an diabhail ar fad, Isé mhóidigh go bhfóirfeadh 'n-a ndiaidh, gach neach Do chómhaillfeadh go meódhanach mar iad an reacht
Isé dfhógair (uaidh) slóighte na ndiabhal amach, Sódom is Gómor mar iad do leag, Níor mhór leis an fheóirling, cé dian an bhreath 'Ná Bródraic do sheóladh 'n-a ndiaidh is Crafts
23
NÁCH MUAR AN TUAR BÁIS DAM
(23 G 25, 237)
Nách muar an tuar báis dam gach lá breágh mar thagann Beith ag féachaint san ngráta 's mo dhá chois i nglasaibh Gan éinne beó 'em cháirdibh bheith láimh liom i ngradam Is dá sméidinn-se ar chneámhaire go ngeárrthaidhe mo bhaitheas
Is táidh ár n-eaglais bréaghtha 's ár séipéil gan chrích, Clann Pháró go gléasta 's iad 'n-a saetibh 'n-a suidhe, Is gan brígh aca ná éifeacht acht ag séanadh Chuirp Chríost Is Dia geal dár saoradh ar lucht bréag agus feill
A Dhia 's a Mhuire Mháthair dfhuiling páis agus peannaid, Is do tháinig let ghrásta spirideálta chum Peadair, Crann geal na páise ar a ndeárnthas thu spalladh Saor sinn ar an náire is ár gcáirde linn neartuigh
24
SIN FOLAMHUGHADH DAOR CLÉIRE
Feartlaoi don Athair Conchubhar Ó Briain
Éamonn de bhFál cct
1720
Ó Dreada 78 (gan ainm); O'Daly MS
36, 14
Sin folamhughadh daor cléire fó iaith Chláir Chuinn Is bochtanughadh tréad mbaoth-ghlic ón ndiadhaire árd ghlinn, Solaschnú caomh cléire is a ngrianán grinn Le Conchubhar séim glé-shnoidhte Ó Briain fá líg
A líog oirdhreic fí'r folachadh ár dtreóraidhe suairc, Bí soirbh leis, níor ghoirgeach an deóraidhe luadhaim; Maoidheamh orainn-na ní deocair dhuit it lóistín uaimh Caoidh poibleach trí an orchra cé cróilighe cruaidh
Cruadh-chás doilbh gan fortacht dfhuil Éibhir Fhinn An luath-bhás obann tug osna gach n-aon den bhuidhin, An suadh sámh soirbh do b'fhoirtille tréithe dhíobh In uaigh tráth foilighthe stopadh gach dréachta grinn
Greann le gnaoi gaoismhair is béalrádh fial Is meabhair gach fíor-intleachta a chéad-ghrádh riamh, Annsacht dlighe an Choimdhe go n-a théacht fá chriaidh, Is dar leam-sa is tuinn díscthe dá éis Fáil Fiann
EACHTRA GHIOLLA AN AMARÁIN
Roinn a hAon Do riarfainn sceól dom chomhursa ar éanrud I mbriathra beóil do b'eól do chéadta, Ar Bhrian Bóirmhe, ar shlógh na Féinne, Ar chliar mhic Lóbuis, fós a ghaolta, 'S níor chóra dham teacht thar dreas dá saothar 'Ná ar nódhacht do bhain dam d'easbhaidh an tsaoghail seo, De bhrígh go rabhas-sa gann fí ghréithre 'S gur fríoth go fannlag dream na hÉireann, Gan chíos gan chabhair acht speannsus bréige 'S dá gcíoradh ag clann na ngall so is tréine
Ag múineadh scoile do b'obair dom laethibh, 'S a rún don phobul go mb'fholamh an chéird sin
Ins an oidhche im luighe 's me im aonar, Dam seal ag smaoineadh ar íde an tsaoghail, Ag caitheamh mo bheathadh gan earradh gan éanrud, 'S go mb'fhearra go fada bheith tamall mar mhaol bheag I gcomhar na gcapall nó ag cartadh na cré seal Nó ag ól bhainne i dtigh M'leachlain Uí Mhaona, Nó fós go rachainn as talamh na hÉireann 'S go mb'eól dam sealad do chaitheamh im chléireach, 'S go rachainn fí sheól le feóithne ar séide Go Sasana Nódh má's dóith go mb'éidir
Ar dteacht do mhaidean do phreabas go héadtrom As mo leaba le taithneamh an scéil seo, Beirim ar mhaide 's ní stadfainn ar éanchor, Is feilc ar mo hata san bhfaision is faobhar air
Déantar jackets bheag ghearra le sméide, Is léinteacha breaca go barra mo mhéara
Do chuir me slán lem cháirde in éinfheacht 'S ag cuid níor fhágas slán le foiréigean, Dá gcasadh gan árthach ad fhagháil in Éirinn Dorachainn thar sáile in áit nár bhaoghal dam
Fiadhain ar ghlacas ó mhaithibh sin Phaorach A liacht beathadh mion-earradh agus gréithre Dothug an pobul i bhfochair a chéile Chum ár gcothuighthe i gcogadh nó i spéirlinn, Stór ná caillfeadh suim de laethibh Agus cófra dhoimhinn a dtoillfinn féin ann; Dobhí seacht gclocha 'e mhin choirce ghlan-chréithre ann Is dríodar crochta na loiste le chéile, Is lán an bharaille b'fhearra bhí in Éirinn De phrátaí leathana d'eagla géarbhroid; Dobhí seacht bhfichid ubh circe agus éanla ann Le haghaidh a n-ithte chomh minic 's ba mhéin linn; Cróca n-ime do dingeadh le saothar, Spóla suille ba thruime 's ba mhéithe; Dothugas ceaig leanna ann do lasfadh le séide Is chuirfeadh na mairbh 'n-a mbeathaidh dá mb'éidir, Leaba agus clúda i gciumhais a chéile Ceangailte ar dhrom mo thrúnc le téadaibh; Bhí bróga istigh ann, wig is béabhar Agus stór mar sin anois ná déarfad
Go Portláirge dhen stáir sin téighimse Chomh farránta le Conán na Féinne; Glacaim mo lóistín bórd bídh is féasta Fairis an ógmhnaoi ba chóraighe in Éirinn
Dobhí sí fáinneach fáilteach, tréitheach, Ba chaoin deas sásta an drawer le glaedhach í, Ba ghleóidhte, b'aibidh, ba ghasta, ba néata d'inneósadh eachtra, startha agus scéil duit, Ní ghlacfadh sí faladh ná fearg go héag leat An feadh bhraithfeadh sí airgead agat gan traochadh, 'S i gcúrsa mná ní thráchtaim éanrud, Acht cúis mo gháire fáth a sméide; Dorinn sí mo chlú dá mb'fhiú mo shaothar, Do chuireadh sí im chúl-sa púdar gléigeal, Bhíodh deoch ar maidin 's me im leabaidh dá gléas dam, Ó bhun go barra 'sí bhearradh go léir me
Ba mhuar é m'iongantus a soineantacht féile Is cruadhas a muime chum pingne dh'éileamh, Ní mhaithfeadh a máthair cárt ná braon dam Go gcaithfeadh sí an táille dfhagháil gan phléidhe uaim
Dfhanas 'n-a bhfeighil sin suim de laethibh Ag fuireach le luing doraghadh as Éirinn
Bhí Captaein Ailin, fear meanmnach, aerach, Ag teacht don mbaile 's níorbh'fhada gur réidheas leis
Gléasam orm go hobann le féirsce Me féin 's mo chostus ar sodar in éinfheacht
Chuadhas don Phasáiste ar ghearrán le caraeire, Is ualach scadán 'om mheádhachan ar thaobh de
Dochuaidh mo chófra ar bórd go héascaidh, Is uaisle an phóirt ag ól gan traochadh
Dfhiafradh go haibidh an labhrainn Béarla
'S dfhéadas a bhfreagairt i Laidin ar éigean
Níorbh'fhuláir dam m'ainm do thabhairt don chléireach, Is Mac Namara chuir tarsna sa DayBook
B'éigean mo chófra sheóladh ar thaobh dhíom 'S me ag éisteacht ceóil is spóirt in éinfheacht
Scaoiltear seólta ar nóin do Phoébus, Dobhí Aeólus leó agus Thétis; Scinnid de phreab amach san tréanmhuir, Druidid abhfad i dteas na gréine
Níorbh'fhada gur ghoill ar chloinn sin Mhaonuis An fhairrge dhoimhinn is radharc na spéire, Bhí meacain is meadhg ag Tadhg Ó Laoghaire Is ní bhlaisfeadh sé greim le treighid ná braon de; Bhí Caoilte Ó Caoimh ag caoineadh a chéile 'S ní bhfaghadh a chroidhe bocht scíth ar éanchor
Bhí buachaill Uí Leathlabhair ag altughadh a bhéile, 'S cé bhuail é san leathshúil acht Calbhach is scéird air; Bhí Gearailt is Tiobóid is Gearóid ar saothar Ag tarraint mo phlocóide in onóir na scléipe; Gur dhearbhuigh Diarmuid thiar go faobhrach Ná mairfeadh a dtrian le triall ar Éire
Sin mar do chaitheadar tamall go taomnach, Tuirseach, atuirseach, treascartha, traochta, Is bíodh ar mh'fhalaing nár thaise dham féin sin Sínte tarsna chomh aindeis le héinne
Dfhanas im mhart gan phreab gan faothamh Mar a bheadh sac gan fead gan glaodh ionnam: Mo chreach fhada, ní magadh ba mhéin liom, Im chleas margaidh 's im lastram aonaigh; Ba mhinic é m'iarraidh ar Dhia, dá mb'éidir, Stoirm dár bhfiaradh aniar go hÉire
B'fhearr 'ná a bhfeaca de mhaitheas an tsaoghail Is é dfhagháil, cé fairsing, is a raibh i dtaisce ag Croesus, 'Ná an lomradh órdha thóg mac Jason, 'Ná sochar na Scótach is mhór-Dháilréada, 'S dá bhfaghainn 'san imirt an fhinnebhean Déirdre Ler cailleadh clann chumusach Uisneach na dtréan-each, Nó ar dhearmad Seóirse i bhFlóndrus de ghréithre Ag teacht ó n-a nómhaid go Hanover ar éigean
A ndeirim do thabhairt mar mhalairt le buidheachas Ar bheith sa bhaile nó i gcalathphort éigin, Ar bheith san mBarúnaigh 'om neartughadh idir Ghaedhlaibh Ag reic mo cheathramhan 's ag smachtughadh mo thréada, Nó fairis an sagart tug teagasc go séimh dam Is blaise na leanna go fairsing gan éileamh, Nó ar Sliabh† geal †gCua rug buadh na féile Ag riar lucht duanta druadh, 's a gcléirigh, Farra Uilliam Ó Moghráin fonn-árd léigheanta Do chanfadh seanndán os ceann chláir m'éaga
Roinn a dó
In a dtráchtfam an iongantas ádhbhalmhór i módh aislinge aineólachuis le hAoibheall na Craige Léithe, ar ndul san áit a ráidhtar Elysium, ar gach radharc annsúd, ar thairngreacht Chonáin, ar theacht as an áit réamhráidhte, ar theagmháil le luing Franncach, ar an gcath do fearadh idir an dá luing, ar a chasadh abhaile, agus ar a ghuidhe féin chun Dé fá dheóidh
Ar lár mo smaointe is m'intinn traochta Dotháine an tsídhbhean mhíonla mhaordha, A cuacha scaoilte síos go féar léi, A gruadh mar chaor ag suidheamh a scéimhe; Ar íoghair a pearsan a d'aithin me ar éigean Aoibheall chleasach na Craige Léithe
Do tharraing an fháidhbhean mhánla léi sinn Gur stadadh linn láimh le báinsigh réidhtigh: Chonnacas uaigh n-a ngluaiseadh gaoth as, Sceach ar a bruach leathstuas is fraoch glas
Do mhachtnuigh me an cás go hárracht éadmhar, 'S cé an t-achrann fáin 'n'arbh-áil léi mé chur
Dothug go haibidh sí freagra in éiric: "Ná cuireadh beart ar bith fearg ná fraoch ort; Ná déin iongantas de nidhthibh an tsaoghail; Ná tréig mise go bhfillead, 's ní baoghal duit; Radharc ná fuair fir Thuadhmhan is léir Go bhfaghairse uaimse is luach do shaothair " Buailimíd i ngeimheall a chéile 'San uaigh sin síos ar shoillseadh an lae ghil, Go bhfeacamair uainn ann cuanta is géar-mhuir Is Acheron fuar ag gluaiseacht taobh linn; Seo an t-eanach 'n-a ngabhaid an dream so éagann, Gach anam is samhail i ngeall a daorthar
Na mílte ceann bhí ann go déarach Ná fuigheadh dul anonn tar abhainn le réidhteach: Ní hionann mar thuiteann ó Virgil le hAenghus Gur le huireasbha a gcurtha ar an tsaoghal so
'S é chloisinn dá rádh ag lucht ráidhte is léighinn Gurab é duine bhí i mbád ann Cháron méirscreach: Adeirimse leó gur dóibh is bréag san, Acht cleithire mór de phór na hÉireann
Dochímís i seanbhád thu dá tiomáint go saothrach A dhíthreabhaigh ghalánta, a Chonáin na Féinne
Dobhí croiceann dubh fóisce ar a thóin mar éadach 'S ní beag linn go deó air mar chomhartha an méid sin
Ní thabharfadh Sasanach tarsna gan réal gheal 'S ní labharfadh dada acht Laidean nó Gaedhilg
Nuair chonnaic sé Aoibheall bhinn is mé aici Crothann a mhaoil 's ba scíosmhar a fhéachain; Adubhairt mar tharbh go feargach, faobhrach: "A chrústa mhalluighthe, a chaile 's a mhéirligh, Is dána thugairse duine i gcruith dhaonna In áit ná tigeann éinsciolla dhen chré ar bith; Dá mb'fhiú liom mursantacht cumuis do dhéanamh Do rúiscfinn tusa is do ghiolla mar aon leat"
"Fóill, a churaidh" ar an mhiochardha mhaordha, Tóg do chuthach is glac iomachur réidhtigh; Duine gan bhuairt dofuair mé i ngéarbhroid De chineachaibh uabhair is d'uaislibh Éireann " Dorug an macámh ar bharr mo mhéara 'S dorinne sé gáire ós árd is béiceach; Le fuaim a ghutha do chritheadh na spéartha Go gcuala an chruinne é is chuir ifreann géim as
Téigheam thar sruthán sa churrachán chaol dubh 'S déanam an t-aithghearr gnuig cnocán beag aerach Go rángamair eanaighe is geataí gan éanghlais, An áit a mbíodh maistín ag glamghail gan traochadh
Níor bhréag do Virgil adeireadh 'n-a bhéarsa Gurab é seo Cerberus theipeadh an réidhteach
'N-a chodladh bhí ar cheartlár an chasáin 's gan fé sin Acht soparnach phiseáin 's é ag srannán 's ag séide: Dorug an fear fóirnirt de phór na hÉireann Go dubh ar a scórnain le fórsa a ghéaga; Níor leigeadh don mhadra feacadh ná staonadh Gur ritheamair thairis fí eagla ár ndaethin
Níor fhanadh linn go barra an chnuic den réim sin, Mar ar stadamair ag machtnamh 's ag féachain; Gur amharcas uaim ann sluagh ar gach taobh dhíom Ag tarraint magcuairt 's ag ruagadh a chéile
Adubhairt linn suidhe go n-innseadh éifeacht Is cunntus díreach buidhne is béasa
"Féach-se thall uait clann Gadelus" Ar sé "agus bantracht modhmhail na hÉireann An bhfeicir fir ghroidhe na Traoi 's na Gréige, Hector 's a chloidheamh ag maoidheamh a thréithe, An seanduine Anchises a chríon le léithe, A mhac le n-a thaoibh 's a shínsear éachtach
An gcloisir an glór so ag slógh na héigse Ag seinm a gceólta is spórt is pléidhe aca
Horace ann ag mealladh shuilt Mhaecenas 'S dá ngearradh san gan lagadh ar bith le géire Óvid 'n-a shuidhe ar bhínse féir ghlais 'S a nóta scríobhtha síos chun Caesar, Juvenal 's a phionn idir a mhéara Is domblas mar dhubh aige is géirnimh; Aodh Buidhe Mac Cruitín as Éirinn 'S é ag filidheacht go guib-bhinn i nGaedhilg A bprionnsa san go ceannsa i suilt - dá mbréagadh 'S fonn a ghuib go dtabharfadh duine ón éag leis
Atáid annsúd, uch
trúip na Féinne Go hárracht, lúdrach lúbach léidmheach, Uch
a Fhinn Mhic Chumhaill a chionn na Féinne Dá mbeinnse is tú 'n-ár ndúthaigh ghaolmhair
Dothabharfimís abhaile arís an faraire Séarlus 'S bheadh cabhair dhó i nAlba nó mealladh me, 's in Éire
Machtnuighse Liútar d'iompuigh an téarma 'S Calbhin 'n-a gcrústa ag cúbhradh méithris; An t-ochtmhadh Hannraí 's a bhainríghin bhréagach Crochta i mbrannraí a' slabhraí daora
Iad so atá scaoilte is chír gan éanghlas Béarfar arís go ríoghacht Mhic Dé isteach
Imthighse abhaile," ar an faraire tréanmhar, "A dhuine seo thagann mar theachtaire as Éirinn Is fada bheidh síolradh mhíntais Shéamuis Fí cheannus 'n-a rígh ag díonadh bhur ngaolta, Go n-éirighe plannda 'e sheann-tsliocht Éibhir A dhéanfas conncus i ngeall ar éigean, A bhainfeas an choróin de Sheóirse an éithigh Is leanfa go fóill de phór Mhilésius
Seachainse an t-olc do loit síol Éabha, Gaibh paidear is troscadh is cros Mhic Dé chughat, Bí déarcach carthannach, ar lasadh le daonnacht, Is réim i bhflaitheas dogheabhair má's féidir
Rachadsa ar siubhal, tá liugh agus glaodh orm An aicme seo Liútair bhrughadar m'ae ionnam; Do mhairbh an Frangcach an domhan 's an saoghal díobh 'S caithfeadsa a n-iomchur anonn don taobh so " Go rófhada sceinn óm radharc den léim sin Gur thóg Aoibheall íogair léi me
Thángamair annso aníos i gcoinghíoll nách léir liom, Mar sáidhtar coinín as poillín le spéice; Gan stad, óm smúit do mhúscail mé annsan, Mo leaba fúm, mo thrúnc is m'éadach; Is amhlaidh bhraitheas me tarsna gan éinphreab 'S an long ag tarrint ar Shasana ar foiréigean; 'S é chráidh mo chroidhe nuair smaoinigh mé annsan Gach gábha ar ghabhas tríd gur thaidhreamh bréige é
Níorbh'fhada gur labhair an long "A sail, a sail, The hammocks all down, odzouns she'll take us" Frigate bheag Fhrangcach lom mhear ghléasta Chuir sinn i bponnc fí scannradh ár ndaethin: Caitheann sí urchar fí imeall ár n-éadain 'S a dathad glan-ghunna dá leigean gach féile; Go mb'éigean dúinn casadh chomh tapa 's do b'éidir 'S pé againn ba mheathta chun reatha bheith fé dhe
Mar a bheadh cúrsa cú agus girrfhéidh aici Dá chasadh i ngach ponnc 's an cúpla ar saothar Go gcaithfeadh sí stad le neart bheith traochta Ba mar sin ár gcath-na teacht ar éigean
Do marbhadh fiche d'ár bhfuirinn san scléip sin, Ní áirmhim tuilleadh do milleadh bhí créachtach
Do chailleamair triúr i dtúis an lae ghil, Bhí gearradh agus brughadh ar chúig fhear déag díobh, Chuaidh urchar i ndailtín an chaptaoin 's níor léan liom, Do ghoid sé mo chaipín is níor dhanaoid leis maol me
Rángamair an Pasáiste go batrálta tréithlag 'S thángas-sa go Portláirge ar cosanáirde im aonar
Ar luing faid mhairfead ní rachad má fhéadaim Mura raghainn le bata nó ceangailte ar théada
Mar bharra ar gach nídh le Críost bíodh buidheachas, A Chara bí 'om dhíon, a Rí ná tréig sinn, Tóg-se t'fhearg dhínn, neartuigh is saor sinn Fóir ar ár n-anam - sin agaibh mo scéalta
BÁNCHNUIC ÉIREANN ÓIGHE
Moladh dorinne Donnchadh Ruadh agus é i dTalamh an Éisc
1745
Beir beannacht óm chroidhe go Tír na hÉireann, Bánchnuic Éireann Óighe, Chum a maireann de shíolrach Ír is Éibhir, Ar bhánchnuic Éireann Óighe An áit úd nur bh'aoibhinn binnghuth éan Mar shámhchruit chaoin ag caoine Gaedhal, Mo chás a bheith míle míle i gcéin Ó bhánchnuic Éireann Óighe
Bíonn barra bog slím ar chaoinchnuic Éireann, Bánchnuic Éireann Óighe, 'S is fearra 'ná an tír seo díogha gach sléibhe Ar bhánchnuic Éireann Óighe; Is árd a coillte 's is díreach réidh 'S an bláth mar aol ar mhaoilinn géag, Tá grádh im chroidhe is im intinn féin Do bhánchnuic Éireann Óighe
Ní fhaicim a gcóraidh ag gabhóil san taobh so, Bánchnuic Éireann Óighe, Ní fhaicim a mbólacht dá treór chum féir ann, Bánchnuic Éireann Óighe Acht barca dá seóladh le fóirneart gaoth, Is fairrgí móra go deó le n-a dtaobh, Go bhfaiceathar fós me im chóige féin Ar bhánchnuic Éireann Óighe
Tá gasradh líonmhar i dtír na hÉireann, Bánchnuic Éireann Óighe, Dfhearachoin ghroidhe ná claoidhfeadh céadta, Ar bhánchnuic Éireann Óighe; M'atuirse chroidhe
mo chaoine géar
Iad ag gallaphoic síos fé ghreím, mo léan
'S a mbailte dá ríomh fé chíos go daor Bánchnuic Éireann Óighe
Is fairsing 's is muar iad cruacha Éireann, Bánchnuic Éireann Óighe; A cuid meala agus uachtair gluaisid 'n-a slaoda Ar bhánchnuic Éireann Óighe; Racha mise ar cuaird nó is luath mo shaoghal Don talamh bhig shuairc is dual do Ghaedhil, B'fhearra liom 'ná duais dá uaisleacht é Bheith ar bhánchnuic Éireann Óighe
Scaiptar an drúcht ar gheamhar 's ar féar ann, Ar bhánchnuic Éireann Óighe, Is tagaid ann ubhla cúmhra ar ghéagaibh, Ar bhánchnuic Éireann Óighe; Biolar is samhadh i ngleanntaibh ceóidh 'S na srotha sa tsamhradh ag labhairt ar neóin, Bíonn maise gheal is clú i gcúilfhinn óig Ar bhánchnuic Éireann Óighe
Is oscailte fáilidh an áit sin Éire, Bánchnuic Éireann Óighe, Bíonn toradh na sláinte i mbarr na déise Ar bhánchnuic Éireann Óighe; Ba bhinne 'ná méara ar théadaibh ceóil Ag seinm liom géimneadh a laogh is a bó, Bíonn taitneamh na gréine ortha, aosta is óg Ar bhánchnuic Éireann Óighe
SEO SCÉALA TUG DANAID IS DEÓRÁN An aithnid díbh Séamus is Seán Óg
Aicme den chléir sin do ghráidh ceól Fear díobh ó shléibhtibh An bhaile nach aeirde 'S an neach eile ón gCé sin na mbád seól
Ní feasach a samhail i réim fós Ó Eachdhruim Uí Cheallaigh go Léid Mhór Le canamhain Réquiem Mar ghabhtar ar aonach Gan gamut gan aon lá ná ré sóh
Is mairg don té sin bheadh láimh leó Cailleamhaint a éisteacht' ba dháil dó Le searbhas béice 'S a leathar á réabadh Iar gcaitheamh an féasta bhí in Áird Mhóir
Ba mheasa liom caodhan bocht i mbás bróin Gur mheasadar éag dhó, cé tá beó; Dar leabhar na nGréagach Do b'fhearra dhóibh éisteacht 'S gan cantain a dhéanamh le cnáid spóirt
A chara na n-éigeas nár stán fós Ón gCarraig sin taobh linn is sámh neóll, Smachtuigh an chléir sin Let theangain i bhfaobhar Nó geallaim go dtraochfar an dáimh leó
Ní héistfeadsa ar mh'anam, it phórpháirt, 'S ní ghéillfead dá gcleasaibh go deó it dháil, Acht ag céasadh is ag casadh Ag aoradh is ag gearradh Gach cléireach do mhasluigh do mhóráil
Taom agus taise agus tóchtán Déirc agus paca ar a thómpán, Gan réal ina spaga Gan chléireach gan chapall Ag an té rinn an magadh le róphráisc
Donnchadh Ruadh dá fhreagairt: Seo scéala tug danaid is deórán Daorchnead is peannaid im mheadhónlár An t-aenfhear do b'fhearra Bhí in Éirinn de shagairt Ag cléir 'n-a stoc magaidh is mórchnáid
Léigheann agus cantain is beólrádh Gan éanchuid do chaitheamh acht lón gearr, Daorghuth 'n-a mhainistir Ag éileamh an airgid Thraoch an fear calma ar comhlár
Réabadh agus cnapadh agus dórnfhásc, Tréadhnas is faire agus órdchrádh, Gan spéis insan mbeatha, Gan braon acht go hannamh Bheir éigse na Seanmhagh ar tógáil
Do b'éidir, má mhaireann sé beó um Cháisc, Go ndéanaimís easpog de Thómás, Chomh naomhtha le haspol Na hÉireann do thaistil Tar Thétis dár dteagasc ón Róimh áird
Glaodhaim agus gairim thú ón mbás, Ná tréigse do charaid go fóill tráth Ná héirg go Flaitheas Na naomh is na n-aingeal Gan éiric it mhasladh fé dhó dfhagháil
Bhí tréimhse fé rachmus ag Tómás Le tréine le gaisce is le sólás, Níl éinne ina mhalairt Do léimfeadh i ngealtaibh Chomh éadtrom chomh tapaidh ná chomh árd
Éirigh go haibidh d'aindeóin chách Dom bréithir ní heagal duit fós bás, Nuair is méin leatsa freagairt Go haolbhrog na bhFlaitheas Beidh céadta dár n-aicme-na it chomhdháil
Glaodhfimíd caibidil cór dámh Agus déanfimíd salma ar nós Dáth; Réidhfam a ghlasa Le Réquiem na marbh Agus éigse na Banba i ngeóin-gháir
Taoscfimíd cannaí agus córnáin Den aon digh is fearra tig ón Spáinn, Saorfimíd a anam Mar dhéinid na sagairt 'S is craosach a chanfimíd crónán
Beidh a shaothar i leabhraibh fós lá, 'S a réaltan ag taitneamh um nóin, tráth; Éistse le hatuirse Is éigean do charad Na Gaedhil bhochta is fada fé dhólás
Ná héimigh a gceasta ná a n-óráid Acht aontuigh fear Shacsan do rórchádh, Ná taobhuighse sagart An éisc is an mhagaidh Ná an cléireach ón mbaile nach róárd
As I was walking one evening fair Is me go déidheanach i mBaile Sheáin, I met a gang of English blades Is iad dá dtraochadh age n-a námhaid; I sang and drank so brisk and airy With those courageous men of war 'S gur bhinne liom Sasanaigh ag rith le foiréigean 'S gurbh'iad clanna Gaedhal bocht a bhuaidh an lá
I spent my money by being freakish Drinking, raking and playing cards Cé ná raibh airgead agam ná gréithre Ná rud san tsaoghal acht nídh gan áird; Then I turned a jolly sailor, By work and labour I lived abroad, Is bíodh ar mh'fhalaingse gur mór an bhréag san Is gur beag den tsaothar a thuit lem láimh
Newfoundland is a wide plantation, 'Twill be my station before I die; Mo chrádh go mb' fhearra dham bheith in Éirinn Ag díol gártaeirí ná ag dul fén gcoill: Here you may find a virtuous lady, A smiling fair one to please the eye An paca straipeanna is measa tréithe 'S go mbeiread féin ar bheith as a radharc
Come, drink a health, boys, to Royal George, Our chief commander - nár órduigh Críost, Is aitchimís ar Mhuire Mháthair É féin 's a ghárdaí do leagadh síos; We'll fear no cannon nor loud alarms While noble George shall be our guide 'S a Chríost go bhfaiceadsa iad dá gcárnadh Ag an mac so ar fán uainn ag dul don bhFraingc
AR MAIDIN INDÉ BHÍ CAMADÁN SCÉIL Ar maidin indé bhí camadán scéil Ag gaige gan chéill dá leathadh idir mhná Go bhfeaca sé Aodh Ó Ceallaigh go tréith I dTalamh an Éisc 'n-a mhangaire smáil, Lag marbh sa stage gan tapa ina ghéig Ó tharraint an éisc is an tsalainn de ghnáth Is Sasanach méith dá lascadh ar a thaobh Ó bhaitheas go féar is do b'aindeis mar phágha
Do b'aithnidh dam féinidh feara nach é Do chleachtadh an scléip 's ná stadadh den phráisc Dorachadh ag pléidhe le Sasanach méith I dTalamh an Éisc nó ag baile gan tlás; Do phlapfadh do phléascfadh baithis is plaosca Do chnapfadh do réabfadh reathacha is cnámha Le bata le claedheamh le cleath is le pléar Is glacaimse, a Aodh Uí Cheallaigh, do pháirt
Má's frolic le hAodh dul tamall dá shaoghal Go Talamh an Éisc ag caitheamh 's ag fagháil Ní thaitneann leis éinfhear magaidh ná bréige Bheith ag aithris a scéalta sa bhaile do mhná; Is fearamhail faobhrach meanmnach léidmheach Calma an laoch é ag tarraint tar sáil Is banna agus cléirchas, earradh agus éadach Is airgead réidh aige ag casadh sa bhFáll
Is tapa dothéigheann i shallop de léim Is na flaithis ag séide seachtmhain nó lá, 'S go mb' fhearra leis craosmhuir gailshion is gaoth Is cranna dá réabadh 'ná tarraint na rámha; A ghlaca ba tréan ar halyard nó ar mainsail Taca agus téada dá stracadh go clár, Do neartuigh sé an wage i dTalamh an Éisc, Is abram go léir go dtaga sé slán
'Sé an scafaire subhach é chaithfeadh na púint, Do scaipfeadh an lionn is do lascfadh an clár, Do chnagfadh sa tsúil éan-tSasanach reamhar Is rachadh le fonn i sparainn le námhaid; Bíonn ceaig agus crúsca, canna agus cubhar air Is bata do lúbfadh 'n-a dhorn de ghnáth 'S ní chasfadh sé a chúl le héinfhear insa Mhumhain Nó gur mhasluigh an gúta a chosa is a lámha
An té chasfadh le hAodh bheith ag tarraint an tséine Nó i mbarra na fléice is bara dá chrádh Sin damanta daor é má thagann go hÉire Ag beannughadh do éigse, cleasaidhthe is báird; Do b'fhearra le Gaedhil é bheith eatortha féin Ag seasamh sa scléip 's ag cur eagla ar chách Ná anaithe in aer i dTalamh an Éisc Sin teastas ar Aodh Ó Ceallaigh do mhná
IS MAIRG GHUIRT I MBAILTE CHUIRC Don Athair Seán Ó Cathasaigh, sagart paróiste an tSráidbhaile, A
1756
Is mairg ghuirt i mbailte Chuirc is brón 's is scíos An cafaire Mac Cathasaigh a d'ólfadh cuibheas Gan dadamh dhigh acht baraille is a thóin le gaoith Ná blaise muig do shagartaibh dogheóbhadh an tslighe
Slighe ar agaibh feasach fáidh ná draoi Gach taosc do ghlac an casca bán 'n-a chlí Gan dríodar leanna, deasca amháin ná braon Tug claoidhte meathta an sagart Seán 'n-a luighe
'N-a luighe sa chúil is dubhach gan giodam gan ghlór Le mí gan dúil i sughchas scige ná i spórt Gan suim gan súil, in ughdar oilte gan tóir, 'N-a shuidhste súighte os cionn na teine gan deóir
Deóir dighe níor órduighis a tharraint le bliain As do sheómrín, a Sheóinín Uí Chathasaigh aniar, It lóistín le deóraidhe níor chaithiseach riamh It sceóig síos téighid do phóircín, do channa is do bhiadh
Biadh go fairsing is leathan-chuid lóin ar clár Is féasta as baile ar baiste nó ar pósadh ag cách, Scian is cnagaire is fleasc ina dhóid is cnámh; A Dhia ní ghlacfadh a mhalairt de spórt go brách
Go brách is duine i gcrith 's i bponncaibh báis Is tráighte tinne-liosta i dtreabhlaid Seán; Ní fhágfa an teine, an chuilt ná an ball ar ghnáth Gan lán a chuirp de dhigh nó 'en bhrannda dfhagháil
Dála baraille an tsagairt le mí monuar Do thráigh go deasca le cleasaibh na sidhe ba suairc, Áine thartmhar, nó Ceasar, nó Clíodna ón mbruach, Lucht áitribh leasa 'n-ár n-aice nó Aoibheall bhuadhach
Is buadhach bruighnach sluagh sidhe sin Chaisil is Mháig Ag uaignidheacht ar thuaith Chlíodna mhara agus trágha; A gcuaird oidhche is cruaidh-shíonach ag taisteal ón Spáinn, 'S ní suaraighe nár fhuaduigheadh a bharaille ó Sheán
A Sheáin, 'sé an feall gan leann tú is grádh agat di, Roimh chách gur chrom do cheann 's gur tráighte muig; Don Pháp ní thabharfá steall, cé nár, it thigh Ná lán an pheannta mhanntaigh bhearnaigh bhig
Ní beag an chreach an casca bríoghmhar buan 'S tú 'ot thachtadh i dtart 's in íota chruaidh Le bleid na mban do chreachadh críocha ar cuaird Le breith seal as go prap 's tú sínte it shuan
It shuan, mo dhóghadh, má b'eól do Dháth i rúm thu, Má bhuail it chomhair an Códach cáileamhnach, Níor fhág sé deóir go tóin it bhláthchúil-se, 'Sé chuaidh, 'sé d'ól, mo dhóith, bain sásughadh dhe
TEASTAS Tug Donnchadh† duanógach †Mac Conmara ar thuireamh do rinneadh le Laighneach do Thiobóid Builtéar
Tuigim it thuireamh, a Laighnigh, Gur thuillis a bhfaghair ar do phort, Leanann tú oideas do dhúthchais Gearrann tú fút is thort
Ná rith do réir an chéachta Ná scrios do réir do speile, Ná cuir an seanchas ar seachrán, Leansa casán an fhile
Dáil† mhear oirdheirc †gCais Anois gidh tais 'is sliocht Eóghain, Do bhris ar mhaidhm na Lochlannach Gníomha coscartha na leógan
Clanna Breatan le caithréim Do threascair iadsan le toibhéim, 'S mó le maoidheamh dar liom 'n-a dtréithe A mbeith ó shoin fá scáth a scéithe
Maith an iarracht ar an díg Stad ar an gclaidhe, ar a bruach Seal searbh mar chaorthann sinn Seal eile chomh binn le cuach
Ceathracha de gach fírghné Le fidhnéidh gach deaghdhána Ag Builtéaraigh na ndiúicí Agus mórdhúthaí fá chána
Cia aca d'uaislibh Gall Geall do thuirimh, luadhacht do dháin, Do bhronnfadh duit mar chongnamh stuic Do rogha de mhuic i ndúbhrannáin
Cuir díot do thocht le glaodhrach Ar do bhlaodhrach i ndeire cróchair, Ní bhfagh tú bogadh do phuis Ó Ché Ruis go Cnoc a' Tóchair
Ar an gcuisle cumais sin it scairt Ní thabharfadh Laighneach cloigeann mairt Coimirce do bhuilg ar do neart A dtuillir a n-ithir is do thart
Chuiris i dtosach a mheodhan Gearr do lón i bhfuaim mhall Mar chú choimhthigh idir chontairt chlamh Bheir sracadh is sceamh abhfus is tall
Chuaidh do ghlafarnach tar Siúir siar Go múrthaibh riartha na scol Cloisid gach reachtaire do gheóin Fáth do bhróin is do ghol
Ní thugaid duit i dteacht don gheimhreadh Na bodaigh is saidhbhre 'gus is teó Acht biadha tiorma tur gan deocha Bfhearr tú chrochadh 'ná bheith beo
PAS DO RISTEÁRD RÁBACH MAC GEARAILT A
1759 In Áth na Scoile de bhrígh go bhfuil an brasaire béalchaoin agus an cleasaire cluicheach clothaighthe cas curata cródha calma cliabhscaoilte, agus an teachtaire tapa troighluath trusánta, agus an rathmhaire róghasta róphras róléir, agus an lannaire luath leathan lánaigeantach le n-a ráidhtar Risteárd Rábach Mac Gearailt, ag foghluim cleas, ealadhan, agus ilcheard na scol, agus ag síorshuirghe le searcbhéithibh Sléibhe Parnassus, éadhon, na naoi sidhe binne shuidheas i mbruach srotha Helicon ag sír-ionnladh i dtobar na mbárdéigse nÉireannach: Ar na hadhbharaibh sin, órduighim agus fógraim do gach cailligh chrúbaigh chiarsánaigh; do gach caile chrosta chasaoidigh; do gach scolóig scaithmhigh scoithbhéalaigh; agus do gach bodach brocach búndúnach ó Cheann Chriadáin go faithche Chaisil agus ó Lios Mór go hOileán Uí Bhric, agus as sain a leith cois fairrge nó cois maighe, gan doicheall gan diúltadh gan tagairt do thabhairt don rábaire réamhráidhte Risteárd Rábach Mac Gearailt
Máiseadh, máiseadh, mar sin: órduighim fós agus fógraim gan é dfhágáil cois coca ná stáca, soip ná láthrach, i dtairsigh ná i gcúinne, i bpoll ná i bpóirse; acht fíorchaoin fáilte fleadhach is aoibhneas, a rogha rúma agus a thogha clúdaigh chum codlata, tosach suidhte agus éirighe do thabhairt don rábaire réamhráidhte Risteárd Rábach Mac Gearailt
Máiseadh, máiseadh, mar sin: órduighim fós agus fógraim gan gort ná garrdha, feadh ná fearann, sliabh ná mínleach, móin ná machaire bheith ann, thoir, thiar, theas ná thuaidh, ná faghaidh sé cead a rith, a léim is a thruslóg tríd
Máiseadh, máiseadh, mar sin: órduighim fós agus fógraim gan brat ná barailín, bainne ná bláthach, corn ná cainnín, deasca ná dríodar, fleadh ná féasta, greim ná císte, muga ná pigín, meacan ná práta, gruth ná meadhg, leite ná lóta, lionn ná léithuisce, mórnán práipín, subha ná silín a bheith aca, má's saor daor é, ná faghaidh sé cead a lighe, a theanga agus a mhaide do mheascadh tríd; ní hé a bhlas acht a thástáil, an oiread le duine nó fós le beirt do thabhairt don rábaire réamhráidhte Risteárd Rábach Mac Gearailt
Máiseadh, máiseadh, mar sin: órduighim fós agus fógraim gan braich ná bairín, cis ná cófra, cúil ná cathaoir, leaba ná lóistín, nead ná neanntóg, poll ná pruchán, sop ná suidhiste, anglais ná leamhnacht, piseán ná pónaire, ná iairbhis ar bith eile do bheith istigh ná amuigh, in árd ná i bhfána, thíos ná thuas, thoir ná thiar, theas ná thuaidh, annso ná annsúd, gan a thabhairt don rábaire réamhráidhte, Risteárd Rábach Mac Gearailt
Máiseadh, máiseadh, mar sin; órduighim fós agus fógraim gan a chur i gcuideachta, i gcomhluadar ná i gcuibhreann le daoine neamheólacha, ná le haodhairí bó, ná le buachaillí con, ná le lucht éirghe anáirde i mbarraíbh craobh, ná le scolmháistríbh fada fuara faillightheacha, scothbhéalacha, gan blas gan béasa gan múine, mar atá ainmnighthe agam annso
Crostóir Mac Tromthóna, Guagán Ó Caogaid, Breillín Ó Beóláin, Faicín Ó Fhlannagáin, Seán† salach séideánach †Ó Maolruana, Sraimín Ó Cuileannáin, nó Scigín Ó Maolchatha, mar nár tomadh is nár fromhadh i dtosach ná in iorr chaoinléighinn ná fíreóluis iad, acht iad ag sírmhilleadh agus ag síormhúchadh an aosa óig neamh-Laideanaigh, neambéasaigh
Fám láimh agus fám shéala an dara lá fichead de mhí Márta, an bhliain d'aois Chríost míle seacht gcéad agus naoi mbliana déag is dathadh
Donnchadh Mac Conmara
EACHTRA SHÉAMUIS GRAE Eachtra Shéamuis Grae Dobhí ag iarraidh léighinn 'n-a scoláire 'S an chailleach phiastach mhaol Do stiall a bhéabhar 's a mhála
Cá gcasfaidhe insan oidhche Chum suidhe isteach an scoláire Acht go baile na bhFaoiteach Is é cíocrach mar ba ghnáthach
Dochuaidh sé mórthimcheall Chum gach tighe is gach sleasa 'S ní bhfuair uatha aoidheacht ann Ná slighe istigh ón bhfearthainn
Go ndeachaidh gnuig Gráinne Dfhuineadh an t-arán ar an iarta I bpoll beag dá ráinig leis Sáitheadh isteach 'na diaidh ann
"God save you," arsa an scoláire; Adubhairt Gráinne "Do chonntracht
Is gad é, is ar bhiorán Dothabharfainn ráibh duit sa cheann de
'S mura mbeitheá-sa ceanndána Mar atáir, is tú id dhailtín, Ní thiocfá chum mo bhotháin-se Ag déanamh casáin trém gharrdha"
"Not so," arsa an scoláire; "Pray pardon my bouldness"; "Anródh chughat," arsa Gráinne, "Ní raibh áirse ná poll ann " Air sin, mar chonnaic sé Ná raibh tuigsint aici ar Bhéarla, d'iarr sé leaba agus teine uirthi Chomh soineanta is do b'éidir
"Dá dtagaidís na tíortha 'S a muinntir im chomhair-se Ameasc a ngabhann an tslighe dhíobh Níl díon agam dot shórtsa"
"Ní bacach me ná geócach, Dar ndóigh," arsa an scoláire; "Sa Bhaile Bhreac bhím im chomhnuidhe Ag fagháil eóluis óm mháistir"
"Máistir ná buachaill Ní dual go mbeidh im chúil-se, Agus ní binn lem chluasa iad Ina mbuannaidhibh san dúthaigh
Ní fuláir go mbeidh raisín Dá chur síos nuair a thagaid siad, Árdbheatha ar choigcríoch Mar lucht seisrighe nó maitheasa
'S an mhuinntir ag a ngnáithdís Scoláirí agus sagairt fós Dochímse nach fearrde Thig an gráinne sa tseagal dóibh
'S dá mbeadh oiread le dreóilín d'ógchlainn agamsa, Ní chuirfinn duine ná deóraidhe Go deó arís chum scoile dhíobh"
"An té chaithfeas leis an scoláire Beidh sásamh ó Dhia aige Beidh an rath air de láthair 'S na grásta 'n-a dhiaidh san; 'S ní bhfaghairse dul i gcuideachtain Leis an aicme gheibh eólus, Agus dar ndóigh ní dhéanfaid malairt Ar do chuid seagail ná eórnan"
"Tiubaist is díth ort, Má's fíor san, a ghrabaire, Leig det chuid aighnis Fág mo radharc agus seachain me; Agus ba ró-mhaith an gníomh Dá bhfaghainn scríobh chum na cúirte Chum lucht eóluis is bríbe Do dhíbirt as an dúthaigh"
"Is lucht eóluis is foghluma Atá ag cumhdach bhur gcinn díbh Mar scáth ar shliocht Lóbuis Do tógadh as an aoileach"
"Aoileach ná ualach Ná raibh i gcluasa do thighe agat; Do chíorfainn do chuacha 'S do bhuailfinn feadh an chinn tu"
"Dá gcíorthá mo chuacha-sa Níor dhual duit go mb'fhearrde; A chíste dhuibh ghruamdha 'S a chruadh-chailleach ghránna"
"A cheann cholnaigh cholg-ghuairigh, Dhoicheallaigh chluasaigh chnapánaigh Mhanntaigh bholg-mhóir gheanaigh Alpaigh gharbh-ghágaigh " Sceinneann an chailleach go sanntach Is tug fobha fuinte fuadaigh Go rug sí ar an bhfear leabhartha Ar cheann is ar chluasa
Dobhí an chailleach is an scoláire Ag cluicheáil a chéile 'S níor fhágadar breallán Sa bhothán gan réabadh
Ní raibh i gcath Gabhra Ná i dTeamhra na mbéimeann Beirt ba lia fulracht, Fuil scannradh is foiréigean
Dochualathas i gcéin uatha A mbéice is a ngártha A n-uaille 's a dtréan-tuargaint A dtraochadh is a gcárnadh
I gcomhrac na caillighe Do sheasuigh go coimseach Gur stróic sí a hata Is cnaipís a bhríste
"Help us, O Lord," Arsa an scoláire, "in this duel"; "Má's í mo sheilp-se í, arsa Gráinne, "Níl báisteach ná sugha uirthi
Nó má's é deir tú gur seilp atá orm-sa A bhodaigh cheataigh an mhála; Mo bhó féin dobheir bainne dham 'S níl spleadh agam le scoláire"
"I lost my ears by the witch" Arsa an scoláire; "A bheith leastoir ná leastiar dham Do stiallfainn do chnámha; Agus má chaith mise m'fhiacla Ní piarda me má mála; Faic ar bith ní iarraim Agus riaraim a lán díobh"
"Creidim-se" arsa an scoláire "Ná spárálfá tu féin leó Mar is daingean an greim cufála so Ag do leathláimh im chéibh-se " Le n-a linn sin do bhain tuairt As an gcruadh-chailligh chíor-dhuibh Is do shín sé anuas Í 'n-a fuaradh sa ghríosaigh
"Bíodh breall" arsa an scoláire "Ar an té fágfar ar déidheanaighe," 'S do lom sé 'n-a tháinrith Chomh láidir is dfhéad sé
Adubhairt an chailleach, ag cur fuinnimh 'N-a hioscadh ina raibh crampa, "Is mó fear ba mhire 'ná tusa Nur chuireas-sa breall air " Do thóg sí na héighmhe Go héigneach 's do liúigh sí, 'S do chnósuigh sí a gaolta Ar gach taobh di le congnamh
Tháinig annsan Mairín 'S a smachtín 'n-a teannta Áine is an cailín Le barraidheacht mhór-chlampair
Mór 's ina leathláimh Dobhí slinneán an túrna, Agus rómpa bhí Siobhán Is tuagh an ghabáiste bhrúghadh aici Thug an scoláire a mhallacht Do Bhaile na bhFaoiteach Ní raibh ann acht drochmhná Is crostáil dá bhrígh sin
A SCAFAIRE GHROIDHE DE PHLANNDÁN Do Sheán Breatnach i gCarraig na Siúire
A scafaire ghroidhe de phlanndán Na mBreatnach nár dhaor a gcannrán Linn is danaid ár mearathall dighe An lá casadh leat sinn in antráth
Gan aiste gan laoi gan amhrán Gan Laidin gan aoir gan seanndán I ngeimheall ag Bacchus fliuch ceangailte 'e mhaoil An sealad a bhíos ar antlás
Is fada nach díbh mar lomghráin Do theagmhainn le linn bheith im ghleangán Im ríceach aindeis ó mhaidin an laoi Tarsna i ngach díg is camshráid
Feadh seachtmhaine bhí me i rangcás Ag blaise gach dríodair 'e ghannchárt Is m'intinn meascaithe 'e dheasca na dighe A d'aistrigh sinn chum meabhráin
Is dearbh gur fíor an seannrádh Ná maireann an saoi gan meangán Cuibhreann ceathrair agam-sa dhíobh Isé is measa ar bith tríotha an Splanncán
Adam ar ghreím den abhail dfhagháil Do stadadh leis thíos ina leabhair-bhrághaid Bhí sé tachtaithe, is mairg le maoidheamh Gan tarraint a chinn as an steanncán
Níor measadh leis suim ná tomhas dfhagháil d'agair sé a shainnt ar abha an bháis An t-íota tarta san leanann dá chloinn Mo pheannaid mar taoim 'n-a gcomhlán
Aitchim is guidhim tú thabhairt slán As aistear gach slighe is in am gábha 'S me dhíon ar mhasladh san aiste 'n-ar claoidheadh me 'S a aiteacht a bhínn leat im chomhrádh
Tá an aindeise ar Ghaoidhil i gcompráid I ngach tír is feasach don chompás I ndíoghal an pheaca so carrbhus síor Ag sparainn ag bruidhean is ag cannráil
Go gcanaid siad saoithar rogha bárd Is an tabhairne líonta de ghlam árd Ringce is ragairne is anachuid bruidhne Tagann de dhíogadh an tanncáird
Dair agus droighean is coll bán Is deacair má bhíonn an ceann slán Ba mhíle fearra bheith in arm an ríogh 'Ná eatorta ar thíocht don strampáil
BÁS BRÉIGE DHOMHNAILL UÍ CHORBÁIN
A éigse Bhanba an feasach díbh cúis mo bhróin
Scéal tug masladh agus screadadh sa Mhumhain is gleó, Tug cléir gan lagadh ar bith ag agall is úird na Rómha An cléireach calma marbh gan lúth fén bhfód
Fén bhfód ghlas mo león-chreach tá an ollamhain tsuairc An t-óigfhear Sir Domhnall, ceann cogaidh na suadh, Fear comhfhoguis Rí Seóirse 's a chosanta i gcruadhainn, Fear ólta na gcoróineach 's a mbronnadh ar an sluagh
An sluagh má thig tar muir is nár an scéal 'S gan d'uachtar nide againn acht Corbett séimh, Nach truagh anois na fir gan scáth gan scéith 'S a ruagaire mear cliste ar lár ón éag
Éagmuis an tréinbhile chalma ghroidhe Tug Éire 's a Gaedhla ag gallaibh gan chíos, Tug éigse, mo léirchreach, gan charaid sa tír, Tug créim ar shliocht Shéamuis gan fearann gan ríoghacht
Ríoghacht Fódla bhí ag Domhnall dá maireadh sé mí, Trí choróiní Rí Seóirse ar bhaitheas a chinn, Síorchóir is fíon soghail aige ar leabain 'n-a luighe, Binncheól dá shíorghabhóil dó is cantaireacht ghrinn
ATHCHUINGHE DHONNCHADH RUADH
A
1764
Don tsaoi uasal oirdhreic áirdchéimeach
Séamus Duckett, onchú chosanta agus ceann coimirce agus fós mór na n-uasal n-éigseach n-ealadhanta nÉireannach, agus go háirithe a shearbhóntaidhe dhílis féin,
Donnchadh Mac Conmara, aon d'órd árdollamhan Leithe Mogha Nuadhat, i gCoill Mhac Thomáis Fhinn, sa bhliain d'Aois Chríost 1764: A uasail dhil shuairc den mhír is aoirde Ó's dual duit is tú is uaisle 's is aoibhne Inneósad stair gan chleas gan chaim duit Ó's tú Maecenas éigs' na críche, Gur léir dam i néallaibh na hoidhche Chugham go dtáinig Áine is Aoibheall Níorbh'iongnadh me leó gan fód mo shinnsear Gan fearannaibh Lughach ná cúil 'n-a suidhfinn Acht b'iongnadh cruaidh gan chuas ná díon me Gan chruach gan chreach gan nead dom naoidhnaibh
"Éirigh it sheasamh ar maidin," arsa Aoibheall, "Is déin do stad i mBaile An Fhaoitigh, Gaibh do dhuan don uasal aoibhinn, Nocht do ghuais is gruaim do chroidhe dhó; Dogheabhair foscadh, is foithin is díon uaidh, Cabhair is coimirce i gcoinne na saoire, Is gheabhair gan aimhreas adhmadh tighe uaidh " Do labhair Áine árd de bhinnghuth; "Tabhair-se buidheachas - duais is díoghal do; Gaibh go dána do dhánta draoidheacht dó; Ó's feasach gur seancha fíor thu Nocht gach céim dá ghéagaibh gaoil do Craobha coibhneasa mórmhaicne Míleadh " Lingid Áine bhláth agus Aoibheall I néallaibh neimhe fé imeall na hoidhche
Ba támh mo thuras im dhuine gan daoine Ba tearc mo chuire cé minic dá mhaoidheamh me, Gan uaisle den mhuarshliocht im thimcheall Acht clanna cáis is fás na hoidhche Gan sult gan spéis i léigheann ná in intleacht Acht gráin is gruaim gach uair dochíd me Ar eagla bearta a sleachta d'innsint; Ní thabharfaidhe fód den bhóthar bhuidhe dham, Ní bhfaghainn cáirde lá ná oidhche Gur chorruigh an fhuil oirdheirc im rífhlaith Fuil bhorbmhear Chormaic ba rí seal, Fuil aerdha na bPaorach so taoibh linn Fuil chalma na Breataine is aoirde
It choimirce téighimse, a Shéamuis uasail aoird, 'S gur libh-se gach céim gach réim 's gach buadh sa tír, Acht cuiridh i gcéill nach craobh gan chuaille sinn Is cuideachta Ghaedhilge bhéar mar dhualgas díbh
NÍ FHAICFAR MO DHROM-SA AG CUR ALLUIS GO REAMHAR Ní fhaicfar mo dhrom-sa ag cur alluis go reamhar Ag grafadh ná ag treabhadh éan-am den bhliain Gheobhad atharrach leabhair, béad im Shasanach teann Ó's aca bhíonn togha agus rogha gach biadh; Ina bhfarraid is cuibhe liom seasamh is suidhe Ní taca liom Laoiseach buidhe ná a phór, Ag tarraint ar an bhfíon gach maidean gan suim Sin beatha ná bíonn ag Gaoidhil go deó
Is doilbh an cás do dhuine mar táim Bheith ag claoidh go brách gach lá 'em aindeóin 'S go mb'fhearra liom bás gan toirmeasc dfhagháil 'Ná allus lem chnámha ón rámhainn ag romhar; Preabfa mé i dtráth, ní bheadh mar atáim, Is brisfe mé an pháis le grádh don fheóil, 'S i dtinneas ní fuláir dam ministir dfhagháil Isé thabharfa dham lánchuid aráin mar lón
Is ceannasach teann dorachadsa ann Ag tarraint chum teampuill in am an pharade 'S gur binne me ag labhairt 'ná an ridire ón nGleann Is m'uille go teann ar cheann an séat; Níl éanduine lom do chasfar liom ann Muna nochtaidh a cheann dam pleangcfad é, 'S tá a fhios ag an domhan nuair ghlacfar mise ann Go mb' aindeis an ceann me de chlann na nGaedhal
AR BHÁS DHÁTH DE RÓISTE
Is cás cuibhe bróin, deóra, goil is caoidhe Dáithí de Róiste ag feódh fé chlochaibh i gcill Sás bídh ar bórd do chomhad gach Nodlaig i dtigheas Do pháirtidheacht leó go leór 's ná cloisinn dá mhaoidheamh
Admhuighim go mbronnadh d'eisteas oidhche is lá Ar shaoithe ar bhocht ní chloisinn choidhche Dáth, An croidhe nár loc ag toirbhirt maoin gan tlás Is aoibh a chor i bhfochair Ríogh na ngrás
Grása Dé agus réim i bhFlaitheas go hárd In áit na féile ghnéidheadh feadh a bheathadh de ghnáth: Cé stán an saoghal a chéim níor lagadh a lámh Ar dháimh ar éigse ar chléir a thagadh 'n-a dháil
Dála an Róistigh leóghanta bharramhail fhéil Ádhmhraigh eólaigh chorónta ghradammhar shéimh, Ní fearrde comhursa a chóir a scaramhain léi, 'S is ádhbhar bróin dá chomhfhogus cathughadh an scéil
Scéal aindeis do Mhuiris do Bhríd is chách Tug céim 'n-a gcroidhthibh ná brisfar an tsnaidhm go brách; Ag caoine an fhir a chuirfeadh suim 'n-a gcás 'S an saoghal mar chruinnigh gur imthigh, ba chruinn an fáth
Fáth osna ní'l acht sochar do-san má áil le Dia Dáth coigilte fé chlocha anois le spás is bliain; Nár chortha leat bheith in' fhochair sinn lá cé cian, 'S dar mh'fhocal duit gur folamh liom an tsráid 'n-a dhiaidh
'N-a dhiaidh ní ghnéim le tréimhse acht beagán grinn I gcian ag tarraint gan meidhir i sult ná suim Is iarsma tinn dá chloinn 's is uchlán linn É i gcriaidh go doimhinn i gcill Mhac Thomáis Fhinn
AN GÚTA IS AN DRIONNCAID Do Shéamus Duckett ar mbeith sa ghúta dhon duine uasal san: Is dubhach linn an gúta so it mhéara abhfad, A chrúfhuil 'nar dhlúthuigh an fhéile a nead; Bí súgach, gidh dubhras is géar an beart, Atá an samhradh agus lonnradh na gréine ag teacht
Bí súgach 's is congnadh chum péine a mheath, Gidh cú nimhe é chuireadh Plato amach; Má dhiúltann leat connradh annsan déanfam stair A sciúrsfaidh an deamhan as an saoghal ar fad
Bhí an gúta 's an drionncaid in éinfheacht seal Dobhí siubhal ag an ngúta muna bréag an stair Thar dhúbhchnuic, iar dtúirling do Phoebus feacht d'aon-toisc go ndubhradar "déanam stad " Bhí úrbhrog is cúirt fhairsing aolmhar ait, Is cumhangbhoth go súghchneasach caol re 'n-ais, Is clúchliste lúthmhar 's is éadtrom mear Chuaidh an drionncaid sa bhfionnbhrog de léim isteach
Bhí brútach na cúirte chomh méith le mairt Gur ionnruigh an drionncaid é féin ar phlaic, Do liúigh sé, 's a dhlúthchoinneal féin do las, Gur spiúnadh gach cúinne ina mb'éidir teacht
Níor fhúigeadar cúinne finnaolta geal Ná clúda gan spiúnadh go léir i gceart Gan ciúineas go túrnamh don ghréin tar n-ais 'N-a dhúbhthrosca dhúiseacht' gur éaluigh as
Ní túisce chuaidh an gúta sa bhaothlach cas Ná a liúigh sé de bhúithre, de bhéic, de scread; Níl úrshreabh ná fionnghlaise, féith ná scairt, 'Sa chionntar, ná múnlach, nár léim 'n-a measc
Do múchadh an gúta i ngach céim 'n-ar ghaibh Go brúighte bocht dubhach liosta traochta lag; Le congcas, na hughdair go léir do spalp Ná siubhalfadh le dúbhfhleascach cré do dhreas
Rinn an cúpla so connradh le chéile, is acht, An chúirt bheith ag an ngúta bhí créimeach lag An súghbhoth ag an ndrionncaid ó's é bhí mear I gcumhangrach, i gciumhais plaide, in éigean beart
Cuirtar clúda ar an ngúta agus bréid bhog gheal 'S an chlúmhleaba is úrbhoige fé n-a chneas; 'Bé thabharfadh air siubhal ar an saoghal don spairt Ní lughade a shughann smior a ghéag 's a scairt
Sciúrsa ceart Dúilimh is caor ó Neamh Ar an dtrú nimh' dá phúdhair-chur go daor thar n-ais Nach i mbrútach ó Lonndain chuir gae agus cnead Seach ughdar an tsúgraidh do léanadh ar fad
Úllamh do scrúdadh an Ghaedhilge shean, Cúl coimirc dúinn-na agus d'éigsibh dreacht, Clú cine is cúige is eadh Séamus searc, Is rún cailce dhútha ghil Paor ar fad
AITHRIGHE DHONNCHADH RUADH A athair na ngrása tarrthuigh mé Is maith dham gach cáin dá ndearna claon; Maith dham i dtráth faid táim sa tsaoghal Mar mhaithimse 'o chách le grádh dhuit féin
Níl easbhaidh ná gábha 'n-a dtárla mé Nár ghlacais mo pháirt is mo chás do réidhis, Is gangaid mo námhad cé láidir tréan Do leagais ar lár 's an bás 'n-a mbéal
Mo chreach is mo chrádh, mo chás, mo léan, Faid táimse slán ná dearna a réir, Gach peaca agus cáim dá tháireacht gné Do ghlacas de láimh 's ba náir dam é
Tá peannaid is fáscadh i lár mo chléibh Mar chaitheas mo lá gan áird gan chéill, Anois screadaim go cráidhte ar Árdmhac Dé Beir m'anam trét pháis dot árus aobh
Anois screadaid mo cháirde fánach claon Mar bhraithid me tláth 's mo bhláth gur thréig; Do chailleas mo ghrádh 's ní háil leó mé 'S ní thagaid im dháil mar atá mé faon
Do mealladh an táin gidh táimse faon, Aithreachas, cás, is crádhnas géar, D'aingil is ádhbhar áthais mé Is gradam is grádh le páirt na naomh
Ár n-anam-na slán is ár gcnámha dhen chré Go dtagaidh an lá as dála an tsléibhe, Go gcasam le hádh don árus tséin Go Cathair na nGrás i bpáirt na naomh
Níl dadamh acht scáil i mbláth an tsaoghail, Ní mhaireann acht gearr, tig bás le faobhar Do chaithis do spás is fág an saoghal, 'S ní chasfam go bráth le fáth an scéil
Im leabaidh go tláth le fáinne an lae 'S me ag machtnamh ar ghrása is ghrádh Mhic Dé, Le masladh le páis le bás go daor Do cheannuigh thar barr síol Ádhaimh is Éibh
Tá teagasc le fagháil ar chlár an tsaoghail, Ár gcaraid is fearr do fhág sinn saor, Anois canam le háthas árd TeDéum Don dalta d'oil Máire a Mháthair féin
Is tu an mhaitheas is fearr, is tu an gárda tréan, Is tu taitneamh is scáth is grádh na naomh, Is tu ghlacfas mo lámh le báidh an tsaoghail Ó's fada liom táim ar fán ón tréad
Do chailleas mo lúth mo shiubhal 's mo rian Trém pheaca is trém chúrsa cionntach riamh, Is fada me ag tnúth 's ag súil le Dia Go nglanadh go dlúth is go ndiúltadh iad
Ní ceadaitheach liúm mar shiubhal an ghrian Go ndeachas amudha is mo chumha 'n-a dhiaidh, Anois aingil dom thabhairt anonn gan phian Isteach insan gcúirt ina stiúrann Dia
Is leathan a chlú 's is fiúntach fial Ag freastal gan chunntas clúid is biadh, Is fairsing a dhún 's is cúthrom cian Chum sinn-na do chumhdadh ó dhlús na bpian
An aicme atá dúr ó dhúthchas fiar Gan machtnamh gan dúil i gclú ná i gciall Bheir tarcuisne dhúinn gan chúis ariamh Smachtuigh a rúin is iompuigh iad
Is atuirseach liúm 's is túirseach dian Mo pheaca 's mo chionnta ó thúis mo bhlian; Mo dheacair, mo chumha, mo phudhair, mo phian, Anois screadaim go dubhach ar chongnamh Dhia
Is é beartuigh ó thúis, is é chúm an ghrian, Is é dhealbh an domhan 's a raibh ann riamh, Is é mhaithfeas ár gcionnta dhúinn gan chiach, Ár n-athair, ár gcionn, ár bprionnsa, ár nDia
Anois casam in am anonn sa tslighe Go Flaitheas ár ndún, ár ndúthchas fíor, Lem anamsa ag súil le congnamh Chríost Chum Athar na ndúl nár dhiúltuigh sinn
Cuirimís romhainn an lón sa tslighe Ná millfidh an leamhan gan feódh gan luighead 'S beidh tuille 's níos mó 'ná ór na gcríoch 'N-ár gcoinne 's n-ár gcomhair i gcomhad ag Críost
Ná tuiteadh ár ndóchas dearóil bocht síos 'S go bhfuilid i sógh na slóighte naomh, Acht fuireach go fóill 's ní mór an mhoill 'S má thuillimíd gheóbhmíd glóire shíor
Ná cuirimís speóis i mbó ná i maoin, I gciste ná i stór ná i ngeóin an tsaoighil, Ná i siosma le comhursa, gleó ná baois, 'S ní thiocfam níos mó don ród so arís
Míle seacht gcéad agus trí fichid De aois Mhic Dé dhá bhliain da dhíoghbhail O chuaigh scathán na nGael a bhí in èideadh Chríosta Ins an chriaidh is céad faraor è
Do bhí críonnacht Sholaimh in eochair na cèille Fèile Eochaidh a chothuigheadh na héigse Hector is Paris Troilus Ganimedus Achilles Hercules a d'iomchradh na slèibhte
A ghríos-ghártha le éin-lasair thugas fíor-thaithneamh is spéis dot dháil Sgo bhfuil claoidhe ceathrair in gach bhi-bhachall ó phréaimh go barr do bhíoch ganna do phíob sneachta do chlì chreapaill Gaoidhil is Gaill
'Snach dith leatsa an caoch caite bheith i bpéin deacair dol a dh'éag dot gheall
Gluais a Mhoillí is tar dom fhéachain Is racham ar aon fan Triúcha síos Mar a bhfuighimid ubhlaí is caora caorthainn Is cnó buidhe maola ar bharra craobh Leabaidh ghlas den duilleabhar fhéithleann An lon is an smaolach ag canadh de shíor An míol buidhe beag ar a chois ag léimnigh Is gadhair béil-bhinn a fan
Is binn guth eala as loch ag éirghe ann Is binn guth gadhar ann 'siad ag sladadh glean Is é beatha as meadra maola Seinm téada is ceolta sidhe File ceart ag labhairt Gaedhilc Is ceist dá réiteach idir na draoithe
P
Micheál Ó Longáin cct
d' Eoin Baiste Naomhtha san mbliadhain 1810 i nGleann Maighir
June 24th
Mo bhrón-sgíos deacrach fad-tuirseach fír-dhéarach Me im'dheoraidhe dhealbh ar mhachaire an chlaoin-tsaoguil Gan stór puinn agam ná caruid ar tí a dhéanta Is Eoin Binn Baiste bí'm aice le linn m'éaga
A Shagairt chiste charthannaigh is cumtha caomh Do tharraingeas ar maidin ort ó chiubhais an tsléibhe Do leabhar-ghlac do thabhairt ós mo chionn má ghnéir Bead scartha le gach peaca aca le congnamh Dé
Athchuingim an t-arradh-mhac fuair sciúirse 's péinn d'ár dtabhairt-na ó'n bpeaca agus ó'n gcúrsa gclé Maithfeachas do thabhairt dom is congnamh déar Is ár sagart maith go maire againn mar chúl dá thréad
Ní Cathach liom-sa ceatha teine ad dhóith a shaoghail A sheana-shionnaig chealguigh gan chóir gan chrích, Le ngreadathar na flatha so nách d'fhoirfeadh sinn Is le a nglacathar an aicme sin nách fóghanta croidhe
Dearbhaim gur cleachtais-se i dtóis do shaoghail An charthanacht do dhearamad is do sheólad síos, An faruire mear meanamnach 'san óigbhean chaoin A leagadh sin gan tearmain gan sogh gan suim
Cé gheallair cion is macnais go leór is maoin Do'n amuid bhuile bharbartha 's don chóbach chríon A nglacaid-sion ded' mhaitheas-sa is glóir bheag bhaoith Sgaruid leis is rachuid uile ag dreogh san gcill
Is gairid maireas rachmas beag is lóch an tsaoghail Mar lasair suip don easgartach roimh lóithne dhon ghaoith Cí fada bhías a mhairg sin, a bhrón, 'sa dhíth, Ar an anam mbocht in eacarann dá dhóigh 'na dhíoghal
Gabhaim-se is glacaim-se mar lón do shíor Leanbh Mhuire bheannuighthe 'sa chomhachta am' dhíon Taramuin na n-apstal ngeal, na n-órd 's a nguidhe Dom'sheachnadh ar an bpeacadh agus dom sheoladh i shíth
Síothcháin Dé na naomh is na napstal n-uasal Daor-pháis ghéar an aenmhic cheannaigh sluaighte Micheál maor is tréan i bhfeartaibh muara Dár ndíon lá an tsléibhe fá sgéith na n-aingeal n-uachtarach
Amen
Maidean dom im aonar i nGaorthadh cois Brighde Ag machtnamh cleas is claonbheart an tsaoghail dona chinnte 'S mar mheathsat Clanna Gaedheal ghluis in Éirinn gan Saoirse Acht ar aghad ag aicme an bhéarla dá mb'éigin dóibh stríocadh
Níor bhfada dham fá'n nGaortha ag déanamh mo smaointe Go bhfeaca áinnir Mhaordha ag téachtuin lem' thaoibh-se Ba casta ceathach Péarlach a Craobh-fholt go bís léi A dearca glasa gléine's ba caol deas a braoithe
Ba tana deas a béal beag tais craobh-dearg mar ghríosuigh 'S ba cailce deas a déid sin na gcéirmhion gan aoinlocht A leaca leabhair aolda mar réilltín na Síonta Acht Nár bh'fheas cia aca dá ngeilleadh do chaora no lítis
Aithris dam a Spéirbhean ar mési cá mbíonn sibh Nó an bhean de threabhaidh Éireann so d'aontuigh teacht taoibh liom An feas gur tusa Deirdre nach d'éaluigh le Naoise, Nó an bhean do chas na Gréaguigh tug léir sgrios na Traoi Thoir
Ní ceachtar aca mési dar léigheadh leat id' laoithe Acht Seanabhean gan sgléip suilt iar néaga dom dhaoinibh Is í m'ainm cheana Éire céile na Righthe De mhaithibh Chlainne Eiriomhóin Éibhir is Ithe
Gealluim duit a shéimh-fhir cé sgéala ná síltar Go mbeidh scaipeadh ar aicme an bhéarla da dtréan-chur thar taoide Go gcasfaid Clanna Gaedheal Gluis in Éirinn mar bhíodar Cé fada dóibh dá gcéasadh fá daor-smacht bhfear gcoimhtheach
Stad a bhean ní ghéillim ar aon chor dod laoithibh Is go gcaithfain feasta staonadh don claon-bhruscar mhillteach An Creideamh ceart do shéanadh tar breithribh an Bhíobla Nó ár gcartadh amach as Éirinn le méirligh an aimhlis
Tá an dá bhéarsa so sa bhreis i Lss 23F 18; 96
Na bacaidh feasta an sgéal soin is ná géill-si dho it'intinn Ní ar ghainimh scartha bréagach tá an chléir seo na suidhe againn Acht ar Charraig Peadair déanta fá scéith mhilis Íosa Is go lasthathar na spéartha níl baoghal ar a ndíbirt
A dtairngreacht na Naomh is eadh léightar le saoithe Cabhair do theacht ar ghaodhlaibh cé céasta atá an Croidhe aca, A seacht is leath-chuid gléasta de bhliantaibh mar innsid Sin caithte amach a dtéarma ar Éirinn na Míleach
Tá an bhéarsa so sa bhreis i Lss Mur; vi 157
Sin seascadh ar dhís miltibh go ngneithibh mbuaidh Go ngeala cruth ngnaoi naoidheanda 's go neata snuadh d'ainniribh sidhe ndlaoifholt gan éadach uaim Don tSagart mhear groidhe an Cuinntheach breágh léigheanta suairc
An Pósadh úd bhí ag Ánet Cánadh Bhí Rí na nGrás ann i bpearsain Do bhí agus Muire mháthair, Is nár bh'áluinn í a mbainis Na daoine úd bhí ar chlár ann Bhí biotaille aca gan easnamh Is na huiscidhe bhí 's na háthraighe Go mbadh aluinn a mblasadh
Do rin Rí na nGrás dá mháthair Mar ghárda ar na peacaidh Le linn agus na ngrása bheith A táil air na srotha Chuim go ngeillfimís dá ghlóire Mar threóir do'n mhailís S gurab í fuil Ríogh na Glóire Bhionn go deó againn sa chailís
Sí maighdean na cabhrach í S nír meabhair dis 'an peacadh An plannda do shíolraidh ón Rígh úd do b'fhearra Cuir t'athchuingí le díograis Chun rígh geal na n-aingeal Cun go mbeadh sé deanamh treóir dúinn San ród dul abhaile
A Thighearna agus a Íosa agus a Rí gheal na cruinne d'fhuiling coróin spíona Agus ísbirt na croise 'Od stracadh od' straoilleadh
Idir dhaoine gan chumann Is ná rabhmíd-ne choidhche Gan do ghrásta bheith againne
Cuim na nglas úd do scaoileadh Bhí choidhche i nár gcoinne Ó reidh tusa an tslighe dhúinn Déin díon dúinn a cumainn Cuir spreagadh nár gcroidhe 'stigh' Cun ár ndroich-ghníomhartha tuigsint Cun go mbeimís de ló 's d'oidhche Deanamh lórgníomha nár gcurtha
A Mhuire a mháthair chaoin tréitheach Leigim taobh leat mo pheacaidhe Guidh-se chun t'aen-mhic Sinn do shaoradh ó 'sna caithidhe An diabhal; 's an tsaogail úd Go ndéinim díobh taithighe Ó Íosa a Mic Dé Gur daor bocht do cheannuighis A Íosa a Mhic Dé Gur daor bocht do cheannuighis Clann Adhaim agus Éibh Led chuid fola n-a caisí Sínte ar an mbráca Beidh na ceadta 's na mílte Is mar lasair na ceardchan Gur fútha sin scaoiltar
Cuir fút séala An tslanuighteora adeir Íosa Nó aibíd mo mháthar Is caith í le diograis Mo gheallamhain ní fhéadair Gan í do chóimhlíonadh Siúd é do luach saothair Is lean féin an tslighe úd
O a Shlánuightheóir ghlégil Iarraim ort mar athcuingí Gan sinne do thréigean Agus tabhair dúinn an aithrighe Go hIfreann na leig sinn A séide fé choiridhe Mar bheadh mactire i measc caorach No uan idir conairt
Á strachadh as achéile ag Uallghuirt sa stolladh Bíd siad air áraigh úd Go brath agus coidhche Gan suaimhneas le fagháil aca Ná scíth ar bith Nach bocht an cás ná tuigimíd Ar ndroich-ghníomhartha 'S go bhfuil ar rogha le fagháil againn Ceactar den dá nídh sin Go bhfuil lacuna Flaitheas na ngrás n-geal
No Ifreann coidhche
Moladh do Íosa Críost; Moladh do shior is do ghnáith Moladh dhuit a Mhuire ró ghlan Do geineadh gan a peacadh Moladh dhuit
O a Íosa Chríost a theampuill na ró-dhiadha
a iodhbairt naomhtha an aifrinn, dein trócaire orrainn
Tá an foghmhar so go haorach céad baodhchus le hÍosa Tá eorna n-a slaodaibh is caomh-chruithneacht thíortha Tá cnó buidhe ar na craobhcha agus sméar ar an bhfhir-dhris Is céad glóire dhon aon-Mhac le ndeant gach-nidh aca
Ogh fhleadh-bhreagh threightheach is léigheanta 's is liomhtha Is comhachtaighe 'sis tréine is féile 's is fíre Tá ceól ag na héanlaith gan traocha dá innsin Gur lem stór-sa is breith baodhchus don tsaoghal eile timcheall
Sé sheolann na réalta teacht gréine agus taoide Bheir neóla na spéire an ghaoth is na sionta Eóin bhinne an aéir uile is eise ins an mín-mhuir Is fós cuireann feár glas cun treadtha na dtiortha 'S gur dá comhacta teacht lae cugainn déis nealta na hoidhche
Mo bhrón-chreach go n-éagad mo scéan is mo sceimhleadh Gach ló thig dem ré 's mé reabadh do dhlighe chirt
Ach a stóir ghil ná tréig-si is ná séanaidh sinn tríd sin 'S ar mhór-cruis gur shaorais sliocht Ébha let fíor-fhuil Tá óg-shagart léigheanta anois taobh liom san tír seo Is doigh liom gurab aodhaire é mhaor mhaith nó stíobhart Sé fhóirfidh mo ghéibhinn is réidhfidh mo snaidhm dam Is do thógfaidh go héasca gach daorscamall nimhe dhíom Is go deo arís ní dhéanfad aon daorbheart mar ghnínn seal
Sean-oidhche Lughnasa beartuigheadh linn cúl do chur Le haindlighe na trú-cholladh d'fiúg me gan treoir Do leag sí me cionntach gan neart breatha ná lúith ionnam Am raispín bocht spriúnlaithe dúr lag fá bhrón
Athchiunghim gan diúllta do cheart dlighe na n-ughdar Ná faillighe do thabhairt an aon phunnc de go deo, Go ccneasuigheadh gach dúircneadh do lean díom fan ccúis sin Le haithrighe glan ionnruic mar múineadh le Pól
Is doilig liom a olcas chuireas aois m'óige 'S nár soicheadh liom an obair seo go gcríochnóchainn Gur doircheadh an solas ar mo righin ró-ruisg Tug follamh mé gan sochar ar mo sgríbhneoireacht
A Lonna-Mhic do crochadh dam ar thrí tháirne 'S ler doirteadh fuil go fonnamhar do shíol Ádhaim Óis follus duit me i mbochtaine 'si bhfíor-ghábha Fortuigh sinn a chogair dhil do chaóin-mháthar
A Mhaighdean gheal ghréinneach 's a mháthair mhaith A Dhéighbhean ná deighiul me ód' cháirde amach Acht leighis-se mo theinn-lot is fág me glan Go raghuinn ar do theaghlach-sa lá na gcreach
Amen
Truagh nach tuigir a dhuine bhocht chríona léith Cruadhas an ionaid 'na gcuirfear thu sínte i gcré Fuacht na lice sin iomarca cruimhe agus daol Anuas id' mhullach dod' ithe go cíochrach géar
Lá is mé ag taisteal cois taoibh an tsrotha chiúin, Ba crábhfeach éin ag cannain go h-aoibhinn ós mo chionn, Is eadh shín lem' ais an ainnir dheas dob' aille gnaoi 's gnúis Is gáire gasta geanmhail do rin sí liom
Do labhair mé go cneasta ceart caoin lem' rún, Is d'fhreagair sinn an ainnir ghasta mhín tais modhmhail Cé fada dhuitse ag taisteal cnoc gan nídh fáth bonn Is gearr anois go mbeidh tú againn ag díbirt Gall
Ainnir dheas gan chealg cleas it' croidhe nó it' labhairt, Aithris ceart an eagal seal i gcuimheascar lann Cár ghabhais chun an ghleanna so nó an fíor gur cabhair Tá ag Carolas ag taisdeal chughainn ar drim na nGall
A Sháirfhir shéimh is meabhair liom sin d'aithris duit go grádhach le fonn, Go bhfuil gárda thréan ag Carolas ag taisdeal ribhe ar bhárr na dtonn Beidh báire is céad ar Sasanaig is Fanatics dhá gcrádh gan cabhair Is gearr go mbeidh Rex in Albain is Aifrinn do rádh gach am
I nGaorthadh Ghlas Choille Im' aonar gan duine 'Om' éisteacht acht druide Gríbh agus leoghain, Is mé faon-lag gan fuinneamh Taonmhar ag sileadh Déara n-a srothaibh Síos liom go feór 'Seadh d'aontuigh im' coinnibh Bé mhiochair mhilis Ghlé ghonta suidhthe Aoil-chnis gan smól, 'S da caomhnadh bhí giolla Chéas mé le tritheamh Saegheada dá gcur Im' chroidhe-se thar fóir
A slaodh-fholt ag tuitim Léi-se go troighthibh Craobhach cas cluthmhar Trínnseach 'n-a deóidh, A h-éadan ba ghile A claon-rosc ba ghluise, A déid deas ba ghluine, A gnaoi agus a clódh A scéimh-chruth gan milleadh A caomh-chorp ba shuidhte A haol-chrobh ba shnuidhte 'S a braoithe gan smól, A caol-mhama cruinne Mar ghéis ar an uisce Chuir géir-shearc n-a rith Im' chroidhe-se dhon óigh
Sléachtaim le binneas d'on spéir-bhruinnil mhilis, Caidé an áird d'en chruinne Ar shíoruigh im' chomhair, "Nó an féidir gur sibh-se Léir-chuir gan fuinneamh An Trae thoir 's a fuireann I bhfír-cheathaibh smóil, Nó Céarnait ar uisce Chéad-chuir an muillean Ba shéadmhar ba shnuidhte 'S ba shíoch snasta snódh; Nó Déirdre ler milleadh Céadtha gan cumas I gCraeibh dheirg uladh Is draoidheachta gan chóir
An féidir gur sibh-se Do chéimeadh ar muir Ler aomhuigh sin Conall Triall seal 'n-a deóidh; Nó an bhé mhiochair mhilis Thug léir-scrios ar mullaibh Aol-bhroghaibh Innse
Nó an réaltean ler chumaisc Tréan- mhars na croise; Nó Médea ler cuireadh Flíos seal ar bórd; Nó an spéir-bhruinneal shnuidhte Thraochadh san gcoinne; Nó an caomh-eala dhil d'fúig Gaoidhil seal fé bhrón " Is léir gasta cliste Géar d'fhreagair sise Mé-se le binneas Bhinn-ghuib i gcóir, Dá léigheamh dham nach duine Ar éan-chor aca-san d'éilimh me im' laoithibh I ar an bhfeór, Acht Éire bhíos sinnil Chéile na righte Ba thréanmhar gan time Ar mhaoilinn le slógh; 'S go séidfam an fhuireann Éithigh seo as Innis Éilige le fuinneamh Míleadh agus treón
Aréir dam go déidheannach ag siubhal na gceacht, Go faonmhar im' aonar gan subhchas seal, Ba glé-ghartha aol-daichte ciúin gan snas Bé mhiocair mhaordha gheal bhúch ag teacht
Is éadtrom deas néata do siubhail im' ghar An spéir-bhruinneal maordha dob' ionnruic dreach, A slaodh-fholt ar saobh-chrith go búclach cas, 'S a claon-rosc mear péarlach mar dhrucht na dtreabh
Dob aerach ag pléireacht n-a gnúis ghil ait An chaor agus caomh-lile bhúidh na mbeach; 'S dá caomhnadh ar gach éan-olc badh dhubhach le teacht Bhí caoch-ghiolla claon-bheartach cúinneach cas
An tan d'fhéachas an spéir-choinneal ionnraic gheal Do chlaochlaidh mo chéadfaidh mo riún 's mo rath; A scéimh-chruith thug daol-dhreach ar ghnúis na mban, Is chuir Phoébus fé néaltaibh go dúbhach gan phreab
Sléachtaim do'n bhéith mhilis chubharthaigh dheas, Cad é seo thug faon í san nús so seal; "An léir gur tú Délla do thionnscain creach Actéon dá ghéar-ghoin ag dubh-choin ait " Nó an phéarla thug Gréagaigh n-a dtrúip thar nais, Nó an chaomh-eala ghléigeal ler túrnadh Tailc, Nó an bhé mhiochair Éithne ler múscladh cath, Is ler traochadh na céadtha gan lúth ná preab
Nó Déirdre ler traochadh an triúr nár lag, Nó Céarnait an ghéar-sruth do thionnscain seal, Saor-mhilte a dhéanamh i ndún mhic airt, Nó an péarla ba shéadmar noch d'umhluigh cait
Nó an spéar-bhean do éaluigh thar srúill 'n-ar measc Ler traochadh an laoch mear nár dhiúltuigh neach, Nó dé-bhean na céille, n'an bhúidh-bhean tais Thug tréin-fhir na Féinne go dubhach bocht seal
Is géar gasta béasach deagh-mhúinte chan An bhé sin go sléachtach dham cunntas ceart; "Ní héinne dhe'n méid sin mé dúbhradh leat, Le scéaltaibh bhur Séarlais mo chúrsa is feas"
Ar éisteacht na scéal soin ba shúgach dham, 'S do léimeas go héadtrom lúthmhar mear, Gur shléachtas go héascaidh do'n chúilfhionn tais; An raibh Séarlus fé réim cheart mar dubhradh seal
"Tá Séarlus go réimeach, mar dubhradh seal, Go tréan-truipeach céimneach cughaibh ag teacht, Ní staonfaidh dh'en scléip sin go dúthchas Airt Ag léir-scaipeadh méirleach a fionn-bhrógh Chais
An Ceangal
Sin Cunntas ceart thar caladh chughaibh go cruinn, Go siubhalfaidh an fear cé fada dhúinn é ríomh, Do bhrúdhfidh Galla feasta i gcumhangras claidhimh, Gan lúth gan phreab gan rath gan fonn gan chrích
Araoir is me ag smaoineamh gach seana-nóis chirt, Ba chuimhin liom san tír seo go bhfeas do'n chóige Gur dísceadh ár saoithe as fearann Fódla Le coimhidhthigh gan caoineas, sin beart do bhreóidh me
An díoghluim bheag díobh siúd san mbaile beó againn Dá ndíbírt le dlighthibh thar sleasaibh bóchna; A gcríocha dá líonadh de Ghalla-nósaibh, 'S gan puinn mheas ar Gheoidhilg ná ar sheana-ghlórthaibh
Gach laoidh ar bith dá líomhthacht i gceartas cómhaidh, Badh dhícheall do dhraoi ghlic do cheapadh i n-eólas, Do scaoilim ó oidhche go maidin doibh-sean, Acht níl brigh ann, táim millte ag na seana-bhróga
Ar anfhorlann Éireann le n-a linn féin
Maidean aoibhinn bhíos im' aonarón Le sleasaibh Laoi na mín-bhreac ngléigeal mbeó, Ag machtnamh gníomharta claoina an tsaogail dh'reóil Ler leagadh prímh-shliocht Ír is Eireamhóin
Maicne Chríomhtain d'fhíor-fhuil Éibhir Mhóir, Is aicme Íthe an ghrinn nár staon i ngleó; Mo chreach mo dhíth mo líonruith léin gach ló, A maireann díobh gan suim gan séad gan sógh
Ar meas na ngníomh soin suidhim ag déanamh bhróin, Fé tharadh chruinn ghluis aoibhinn ghéagaigh mhóir, Gur sheasaimh taoibh liom caoin-bhean bheasach óg, Ba mhaiseach gnaoi 's ba naoidheanta néata clódh
Ba chasta cíortha a cíp go féar n-a deóidh, Ba ghlas ba ghlinn a rinn-ruisc réigh mar reóth, Ba cheart a braoi, ba mhín a déid gan smól, 'S ba bhlasta fuighle a gríosghuib shéimh gan mhóid
Ag deabhadh díchill bíd le chéile i gcómhair Sneachtadh 's lítis mhín is caor go leór N-a leacain aoird gan timheal gan éalaing fós, San ceachtar díobh ag scríocadh an scéil so'n chóir
A mama chruinn ar líth na géise um nóin, Nár ghaibh go fíor ó dhlíghtibh Bhéunus clódh; Ceathra 's coillte, teoide is éisc is eóin Do faictar suidhte ar mhín-bhruit saor n-a deóidh
Ba thana taoibh-gheal mín a caomh-troigh chóir, Ba shlachtmhar síoch ba mhíonla maordha módhmhail A pearsa chaoin gan timheall gan éan-rud smóil Ler leagadh saoithe tím le géir-shearc dóibh
Fachtaimíd go caoin de'n bhéith bhig sceól A dearbh-shinsear d'innsint léi gan ghó, An treabh 's an tír ór shíolruigh féin im' chómhair, Nó an d'aicme Geoidheal na gcraoiseach ngéar a pór
"Abair linn an díbh do traochadh treóin I dTeagh na Craoibhe thíos ag éad led' chlódh
Nó an bhean tug druim le Rígh na Féinne, is ghlóis Le Mac uí Dhuibhinn' fé choill ghluis chraobhaigh cheóidh
Nó an bhean ar linn do scaoil go gléasta an bhró
Nó an bhean trer chlaoidheadh san inse tréan-mhac Treóin
Nó an bhean ó'n mbinn nar shín Mac Néill 'n-a deóidh Ag argain críoch gur mhill an saoghal mór
Nó an eala mhíonla Aoife an chaemh-chnus chóir
Nó an bhean tsidhe do bhíodh san Léith-chraig romhainn
Nó an fear gurab í seo Clíodna mhaordha im' chomhair Do radadh díon dá mbí go faon gan stór
Nó Pallas mhín, nó an Bhrídeach Bhénus mhódhmhail
Nó an bhean tar tuinn do scaoil Mac Éason leó Trer ghaibh n-a luing gan choimheascar caora an óir, Is athair críona arís go ndéineadh óg
Nó an fear gur tríot, mar innstar scéal le heól, Do leagadh síos an Traoi fé chaoraibh smóil, 'S an mac soin Phrím, do-ghníodh ar Ghréagaigh leógh, Leagtha ó chraoisigh nimhe mhic Tétis Mhóir
Do fhreagair sí go líomhtha léir ar cóir, Ba bhlasta bhí fé thrí 'ná caomh-cruit cheóil: "Ní neach de'n bhuidhin sin ríomhais féin me fós, Acht bean Mhic Chuill, is bhíos ag Eireamhóin
Seal dom' aois ag Críomhthain caomh na slógh, Ag Feargus groidhe, 's ag Síorna saoghlach sóghach, Ag Art Mac Chuinn, an míleadh éachtach eóil Do leag an Muimhneach síos i n-éigen gleóidh
Do caitheadh linn go haoibhinn tréimhse mhór Ar halla Ríogh na nInseach Séamus óg, Mar a ndearcainn fíonta ag saoithibh saora 's Beóir Is spreagadh caoin-chrot binn ag éigsibh ceóil"
"A shearc mo chroidhe 's a dhiograis chléibh go deó, Fanaidh linn," ar sinn "is réidh dam sceól, An gcasfaid Gaoidhil arís, nó an féidir leó, I mbeathaidh a sinnsear choidhche i nÉirinn óig " Do fhreagair sí me arís, is réidh mo bhrón, Is d'aithris míle nídh nár léir dam'shórd: "Beidh Clanna Gaoidheal gan moill i réim go mór, is Danair díscthe a hInse Éilge fós " Beannacht Chríost go síor i ndéidh do bheóil, Is aitchim fín gura fíor, go léir do ghlór: Go bhfaiceam claoidhte brígh gach sméirle dhe'n chóip, 'S nár ghabhaid díon i gcoill ná ar shleibhtibh cheóidh
An tam cuireadh suas me san mbliadhain 1797, i gCorcaigh móir Mumhan is eadh chumas an t-amhrán beag so síos do ghríosughadh fear Éireann de gach éin-chreideamh, agus go háirithe Clanna Gaedheal fé bheith díleas deagh-rúin deiscréideach, i gcóimh-cheangal grádh pháirte cumainn agus lán-mhuinntearais, agus i ngrádh dearbhráithreachais le chéile, ionnus go mb'fhusaide dhóibh an cluithche seo do bhreith agus iad féin do shaoradh ó'n ndaor-chuing sclábhuidheachta fe n-a bhfuilid le cian d'aimsir fóríor
I dtairngreacht naomh is léir go bhfeacadh Scéal beag deas le luadh Ar leathan-tsliocht Ébha theacht go tapaidh Tréan i dtreasaibh tuadha, Go nglanfaid sin Éire mhaordha bhuadhach Ó scamallaibh daora an chlaon-truip chruaidh, Go mbeidh mar a chéile i gcéim 's i gcnuas Gan tnúth gan srath go deó
A Chlanna bhocht Gaedheal 'tá i bpéinn le fada, Éirighidh feasta suas, Is gabhaidh go géar ag gléas bhúr n-arm, Is déinidh treas gan truagh; M'ás Sasannach é no Quaker cruaidh, Ná glacaidh-se féin leis éad ná fuath, Acht preabaidh le chéile i n-éinfheacht suas, Ag túrnadh Danar dóibh
Is 'mdhó faraire tréitheach éadtrom tapaidh, Do léim le tamall suas, Is dearbh go ndéanfaidh claon-tsliocht Chailbhin, Bhréin do leagadh anuas; Ní deachmhaidhthe a laogh atá ar éan-chor uainn, Ná tacsanna cé gur méala muar, Acht an talamh go léir bheith saor go buan, Ag crú na bhfhear ó'n mBóinn
Beidh an fearann so Eibhir saor ó doléite Is Gaedhil i ngradam muar, 'S gach scramaire bréan ler mhéinn ár mealladh, Tréith ar easbaidh luais, Mo chara is mo laogh-se an Saesar suairc, An Faraire séimh gan claon gan cruadhas Gura fada bheidh féin 's a ghaolta suas, 'S gach trúp dá ngabhann leó
Ceangal
Innsim díbh le díogras dlúth A mhuinntir úd i ndaor-bhruid, Go bhfeicfimíd-na scaoilte an punc Is míle búr ag béicidh
Líonaidh canna fíona amach, Tá an bhuidhean so ag taisteal taobh linn, Mar innstear stair le saoithibh sean I scríbhinn blasta Gaedhilge
Beir litir uainn do'n Mhumhain leat A riúin ghil 's a stóir, Is aithris tre riún dóibh Go bhfuil an cúrsa 'n-a gcomhair, Gur 'mdhó ainnir mhilis mhúinte Agus leanbh firionn fionn leis, Is fear breágh cliste cumtha Do fúigead ar feódh
Fiafruigh cad chuige ná héirighid Is teacht linn san ngleó, I n-arm greanta greadhnach, Bheadh faghartha go leór; Cé táimíd brúidhte millte 'S go léor dár namhaid 'nár dtimcheall, Innis go bhfuil na Laighnigh Ag adhaint na teine leó
Do ghluais ó Chúige Chonnacht chughainn Tuilleadh 's deich míle laoch, 'S adtuaidh ó chuantaibh Uladh An oiread eile i bhfíoch 's i bhfaobhar; Ní bhfuaireamair fuaradh ar bith aca Gur thugamar bualadh is fiche ortha, 'S badh thruagh mar bhídís cuirp againn Is fuil i ndeireadh an lae
Acht cá bhfuil an congnamh Muimhneach Nó an fíor go mairid beó, A n-arm lonnrach líomhtha Ná tigid linn san ngleó, A ndeacair-phúir a dhíoghailt, Is Galla-bhúir a dhíbirt A fearann-dúthcais díleas Ár sinnsear go deó
Is dubhach liom scéal na n-úir-fhear séimh Ag Búir go claon dá gcéasadh shíor, Gan cúl gan céim gan rún gan réim, Acht dúbailt dhaor gach féile ar chíos
Mo phúir mo phéinn no thúirse cléibh sin, Crú glan éachtach Éibhir Fhinn Da mbrudh gach lae 'n-a ndúthaigh féin Le Brúscar bréan do leím thar tuinn
Is 'mdhó cú mhear mhaordha lúthmhar léigheanta d'umhluigh téacht linn féin san tslighe d'fhonn Búir do thraochadh ar chunntas éigin, 'S ar Thúr na Naomh nár théidhidh soin díobh
Níl cúil ná craobh ná cúinne d' Éirinn Gan trúp breágh gléasta réidh dár mbuidhin; Is brúdh agus baoghal 's gura dubhach a shaoghal Ag aon spriúnlach bréan ler mhéinn ár ndíol
líne ar lár Le spás do dhaor lucht bréige 's fill
'Chionn a rádh go ngéillid pháirt 'nár dtaobh, Is mo náire shaoghail má théidhid gan díoghal
Tá gárda thréan tar sáile ag téacht, Bainfidh sásamh géar gan séanadh dhíobh; 'S cé cásmhar mé dhom' chrádh ag an saoghal Géarrfad tréin le faobhar mo chlaidhim
Is cathach mé fé dhaithnid ghéar Ar gclos na scéal so ag téacht san dtír, Is aicme an Bhéarla bhracaigh bhréin Ag tachtadh Gaedheal le claonta dlighe; 'S ar Pheadar ghléigeal flaith na féile Gur gearradh Féithe a chléibh 's a chuim, An Sagart séimh de Chlannaibh Néill Do b'fhearra tréithe méinn is gnaoi
Is léan liom an séimh-fhear deas cúmtha caoin I ndaor-ghlas na bhfaol-chon so shiubhail tar tuinn; Récs ceart na naomh ngeal dá dtúrnamh síos, Is do reidhteach do ghéibeann-sa, a riúin mo chroidhe
A Chumainn ghil cháidh chraibhthigh Is suairc socharach sians, 'S le gcumtar go bláith dánta I n-uaim shocair gan chiach, Ná tuigidh gur gráin gháibhtheach Ná fuath fochmhaideach fiar Do choingibh me spás lá annso Gan suas oraibh-se thriall
An gcluinir mar d'fhág táin chliste Cuan Bhrollaigh go dian, 'S go hInnis ghluis Fáil táid-san Go luath lonnardha ag triall; Níl duine de'n ghráin-ghráscar so Thuair m'osná le bliadhain Ná cuirfam chun fáin láithreach Gan luadh ar chostas ná ar bhiadh
Sin chugaibh-se táin staíd-bhruinneal Suairc soilbhir siar, Is le hiomarca grádh dháibh-sean Is duairc doilbhir cliar; Cuiridh-se tráth scáth bheag Ar fhuacht ortha go fial, A Mhuircheartaigh bháin, d'fhágas I gCluain Droichead im' dhiaidh
Mo láin-tsearc thar cách sibh a Bhreathnaigh binn búidh, Is do tháinig ó'd mháthair de mhaithibh Gaoidheal Fionn, Ó's áitighthe gráidhtar leat seanachaidheacht iúil, Ní cás leat bheith páirteach le fear do-ghní siúd
Ó's áil leat an táin sin do chasadh arís chughat Ní fuláir dam a bhfagháil duit go hacmuinidheach umhal, Acht an cáirde ró-gheárr agus faid na slighe annsúd Agus gráscar na ngárlach so 'om chaitheamh trím' ughaim
Gach árd-scamall gránda dar stad ar Chrích Lughaidh; An cárnadh so ar árd-fhuil gach sleachta saoitheamhail', Ní áirímhim mar táid-sean ar easbhaidh bídh 's búird, Dá gcrádh agus dá gcáibleadh le fada fí bhúir
A ráib ghil ná gráidh bheith i n-earraid síor liúm, Tá an Grásach dá rádh go bhfuil a theacht arís chughainn Ar árd-chnoc idir tháintibh, is eagal díbh siúd I lá beortha an bhrátha nach startha is díon dúinn
Dá bhfágthá iad spás beag mar achúingím sonn, Go ndéarnainn a mbláth-san do bhreacadh síos chugham, Níl fáidh fir i gCláir Luirc ná seanachuidhe subhach Nach breagh cuirfeadh dán duit is aiste trí riún
Ceangal A fhir shúgaigh shnuidhte soineanda slachtmhar slíom-ghlan De chrú na righte dar chuibhe an Bhreatain aoibhinn, San úir nár chuirtar sinn singil fé leacaibh sínte, Go ndiúgfam gloine gan mhioscais go blasta i gcuibhreann
Déinidh go súgach a Ghaedheala, Tá an cabhair ag teacht gan mhoill Do bhrúidhfidh aicme an Bhéarla, Is do thabharfaidh saor bhur dtír; Níl cú na croipidhe gléigeal Ar fuaid na hÉireann díobh Nach dlúth a ghearrfadh méirleach I gcaismirt pléar is claidheamh
Brughaidh bascaidh réabaidh Leagaidh séididh síos Trúp na nOrange mbréana Do mheas bhur dtraochadh roimhe; Congnaídh ceart le chéile, Ná fuigidh éinne dhíobh, Do shúil go bhfeicfam saor sibh 'Nbhur ndúthchas féin arís
Is iomdhó dragan déid-gheal Is fear breagh Gaedhealach groidhe Ó'n tSiúir go sleasaibh Bhéara 'S ar fad cois taobh na Laoi Ag braith ar Ghalla a thraochadh
'S iad aicme chlaon an fhill, 'S is gearr go bhfeicfam Éire Ag Clannaibh Gaedheal gan chíos
'S cé scíosmhar dealbh tréith me Gan meas ar scéaltaibh grinn, Gan tuinnte umam de'n éadach Acht balcais réabtha chríon, Níl síobhradh Sag bheadh claon dam Na raspar bréan san dtír, Nach mín do chaithfidh géilleadh Ar dteacht dom' laogh thar tuinn
A caoinbhean stuamdha mhaordha, Tar liom féin fé'n gcoill, Mar a bhfuigheam cnó buidhe agus caora Agus cantain éan go binn, Síodaí uaithne daora, Agus tarraing thréan ar fhíon, Idir dhaoinibh uaisle ag pléireacht Ar theacht an scéil chum cínn
Aisling chonnac trem' néal Im' leabaidh dham aréir Is me im' aonar im' luighe, Go raibh gan amhras tóir Ag teacht im' dheabhaidh san ród, 'S gur thuit an bonn dem' bróig Le daordhacht na slighe; Dar liom gur shuidheamair síos Ar faithche ghluis cois Laoi I ndaor-chreathaibh bróin, Ag déanamh iomad cumhad, Gan éinne ghoilfeadh liúm, 'S gur mhéinn liom bheith ar siubhal Acht ná feadar cá ngeobhainn
Tig bé bheag mhilis mín Lem' thaobh ó'n lios aníos, Ba chéad deise clódh Na mna na cruinne cé, 'S a mbeith i n-iomaidh léi Do bheadh a gcruith mar sméar Ag féachaint a snódh; A cíp go casta claon Lag trínseach fada faon Ar thréan dath an óir, A rinn-ruisc ramhra réidhe, A braoi 's a mala chaol, Is lígh n-a leacain tséimh Ag géilleadh do'n rós
lacuna de 3 líne "A mhaordhach mhilis bhúidh Na gclaon-rosc glas mar dhrúcht 'S na gcraobh-fholt mar ór, Léig-se linn a riúin Do chéim do chine dhlúth, Déin is innis dúinn Cár eascair do phór; An tu Déirdre an chrotha chaoin d'éaluig seal le Naois As Éirinn go hóg, Nó an bhé do ghlac mac Prím Go séimh isteach n-a luing, 'S ó'n nGréig gur leanadh í Go saothrach le treóin " Do fhreagair sí go séimh; "Ní ceachtar díobh-san mé Cé léir dam a sórd; Is me bean tsighe shlachtmhar chaoin An leasa ghluis úd thíos N-a bhfuil draguin chuthaigh ghroidhe Agus taoscadh aca ar bheóir; Innsim duit-se féin Le díogras iomad scéal Badh chéim ar lucht eóil, Go mbeidh síol na ndanair tréith, Is Gaoidhil i gceannas tréan Gan chíos gan srath gan phéinn Gan daor-smacht go deó"
"Is déarach dealbh sinn Gan réim gan aiteas púinn Gan faobhar is gan fonn, Do shúil le Rígh na bhFeart Ar thabhairt na gaoithe andeas Le siubhal na taoide isteach Go séidfead an chabhair; A bhé bheag mhilis mhín Is séimhe gile gnaoi Ler scaipeadh mo bhrón, Ó táid na Búir im' dhiaidh, 'S an tóir ag teacht go dian, Is ná feadar soir seoch siar, Innis dam cá ngeobhad " Tá áit bheag aerach ait Le fágháil i nÉirinn Airt, Is céad gluise fonn 'Na éan-bhall eile chím Ar an dtaobh so abhfus do thuinn, A laogh 's a mhic mo chroidhe 'Sé mo léan gan tu ann; 'Se deir lucht léighte stair Go rug ó Éirinn Barra I bhféile 's i bhfeabhas; Bí-se feasta ar siubhal Mar a mbíonn do charaid dlúth Gheóbhair díon is fascadh annsúd Gan buidheachas dod' namhaid
Is atuirseach léanmhar mé le sealad 'S is céasta cathach gan éann-rad aitis, I mbrón mór, a charaid, it' dheóidh; A fharaire shéimh bhí béasach blasta Mear treitheach tapaidh, 's nár staon ó sparainn Na dtreón-tslógh, 's ba thaca dho'd phór, Ní bladar ná bréag dam féin a labhairt Go rabhais rabairneach saor f'n méid do ghlacais d'en tsaoghal bhocht mheabhail, 's id' chéile ghaisce Ar éan-tsórt airm le héinne sheasaimh I mbróig nóidh dá bhfeacadh-sa fós
Is cathach liom féin do scaodh bocht leanbh Bheith faon ar scaipeadh, go déarach dealbh, Gan ró-chóir id' easbhaid-sa a stóir, 'S a maireann dá ngaolta cléibh fé mhairg Ag déanamh leanna gach lae san mbaile Gan seól spóirt ó scarais-se leó; Aitchim ar Éan-mhac Dé na bhFlaitheas Go n-amharcad féin gan réim na Galla Go héigneach easbathach créachtach greadathe Traochta treascartha tréith gan mheabhair Fé bhrón-smóil gan tapaidh gan treóir
Tá mo shúil-se le Récs na Naomh go gcasfaidh Mo laogh chun baile gan béim gan bascadh Le cóir ghleóidh go Banba fós, Go mbeidh Búir bhuirb-bhéarla faon gan seasamh Gan réiteach ceasna, gan béile beathadh, Acht ar lón d'reóil ag grafadh 's ag rómhar; Sin congnamh ag téacht chughainn féin tar caise, 'S beidh cúiteamh 'nár gcréachta geara againn; Gach séimh-fhear slachtmhar de'n Gaedheal-fhuil cheannais Is tréan é a ngradam i nÉirinn feasta, 'S an tÓrd beó ag spreagadh ao'n chóip
Gluaisídh a Chlanna Gaedheal, Ná stuanaídh go teacht an lae; Múchaidh millidh brisidh reábaidh Dúnta 's tighthe chine an Bhéarla, An daor-bhruscar d'reóil Ler traochadh bhur bpór; 'S mo náire shaoghail-se sibh-se Atá de phréimh-shliocht righthe, Má ghéilleann sibh dhóibh
Mo léan-bhruid lem' ló An Gaedheal-fhuil fé cheó, An sluagh aoibhinn aerach Go fuarlaoídeach faon lag Gan éadach gan lón Gan éan-rud i gcóir; 'S mar táid na Búir go seascair Sámh-ghlan subhach 'nár mBailtibh, 'Sé do chéas me thar fóir
Éistídh go fóill, 'S ná héirigheadh bhur nglór, Táid raspars nimhe iomad taobh libh 'S ná cloiseadh duine ar bith uaibh éan rud, Do scéithfeadh bhur sceól, Bídh gléasta n-a gcómhair; 'S tá trúip chomh tréan le tuile Chughaibh ag téacht tar uisce Do réidhfidh bhur mbrón
Céad buidhe le Mac na hÓighe An méid seo dhínn bheith beó, Dearbhuighe anois dá chéile, Gan stad gan filleadh ó iomad géar-bheart Ná staonadh san ngleó, Go réidhfam gach ród, 'S go gcuirfam Búir chun reatha Ag caoidh 's ag liugha go fairsing As Éirinn go deó
Aitchim tráth ar Cheárd na bFlaitheas 'S ar Mhac ghil Mháire an bhláth-fhuilt chasta, Bascadh 's beárna ar námhaid mo charad 'S go gcasfaidh slán Mac Sheagháin Mhic Pheadair
Fear feasach fáith-ghlic fáilteach fairsing Cneasta cráibhtheach deághthach daingean Gartha grádhmhar sásta slachtmhar; 'S go dtagaidh slán mac Sheagháin Mhic Pheadair
Ag taisteal seal im' aonar Le sleasaibh réidhe na Laoi 'S me ag machtnamh cleas an tsaogail 'S an mheath so ar phréimh-shliocht Ghaoidheal, Bhí cantain cas ag éanlaith, An breac 's an t-éigne ar linn, An bheach ag stad go céireach Ar bharra shéimh gach luibhe
Do stadas seal á bhféachaint Le taithneamh d'aer an Fhuinn Gur ghabhas tathamh taomhach Is aisling éachtach tríd, 'Nar dhearcas ainnir bhéasach Ag teacht am ghaor san tslighe Do rug barra maise ó Hélen Trér lasadh tréan na Traoi
Ba bhlasta beacht a béal tais, Ba shlachtmhar séismhar binn; Ba chailce deas a déide, Agus lasair chaor n-a gnaoi; Bhí a mama gearra caomha I meas do'n géis ar linn, Do chuir scamall fada is éiclips 'N-a stad ar ghréin an laoi
Fachtaim dearbh-scéalta De bhean na gcraobh-fholt mbuidhe, A hainm ceart do léigheadh dhamh Cá treabh dh'en tsaoghal n-a mbíodh; Ar b'í an ainnir ghasta séimh í Do lean Mac Néill tar tuinn, Nó an mhaiseach ghartha Déirdre Thug searc a cléibh do Naois
Do fhreagair dam an spéir-bhean: "Ní neach de'n méid sin sinn, Acht bean bhocht caithte chéasta Ná maireann éinne 'á buidhin; Bhíos tamall fada im' chéile Ag Mac maith Gréine an ghrinn, Is do ghabhas seal n-a dhéidh san Ag Clanna Ghaedhil ghluis ghroidhe
Mar sin dam gach téarma Gur baineadh Gaedhil dá gcraoibh, Gur scaradar le chéile Go meathta maol mar chír; Gur ghabhsat Danair dhaora Ceannas caomh ár gcríoch, Aithigh ghearra chlaona Do ghread gach taobh d-ár gcroidhe
Is mar chreach soin maicne Éibhir Clanna Néill is Ír, Geallaid teacht i n-éinfheacht 'S na bathlaigh bhréana chlaoidhe; Acht níor ghabhadar le chéile Cé cailleadh céadtha dhíobh, Is de dheascaibh meath dá laochra Gur scarais féin led' Stíl
Fear mear aibidh éadtrom Bhí tapa tréan i mbruighin, Nár chleacht bheith leamh ná bréagach Cas ná claon dar linn, Gur ghreadsat aicme an Bhéarla Amach i gcéin tar tuinn Gan teacht tar n-ais go héag do, Sin beart do réab mo chroidhe " Is ar gclos na searbh-scéal som Do ghlacas léan is biodhg, 'S ar machtnamh cheart a thréithe A mhaith a mhéinn 's a ghníomh, Níor chan me ar feadh an lae sin Acht screadach éigheamh is caoidh Fém' shearc-sa d'fhearaibh Éireann Bheith scartha réidh liom síor
Ar Cheárd na bhFlaitehas naomhtha 'S an Mac fuair péinn 'nár dtaoibh, Go raibh námhaid mo charad cléibh-se Lag marbh traochta tím; 'S mac Sheaghain mhic Pheadair ghléigil An fear dá nglaodhtar Stíl Do theacht slán tar nais go hÉirinn Gan bascadh béim ná díth
Mo bhrón, mo mhairg, mo scallad, mo scíos diacrach, Na hóig nár mheatha, ba fearamhail fíor-niata, Ler hóbradh Banba tharraing a daoir-phiantaibh, Bheith leóinte marbh gan cara gan caoin-chliaraibh
Is dóigh nár ghasta dho'n ghasraidh ghníomh-ghliadhach A sceóil do scaipeadh idir Dhanair go baoith-chialldha, A gcomhairle ghlacadh ná a ngairm 'n-a gcaoin-chliathaibh, Acht Seóin do leagadh 's gach madradh mí-riaghalta
Le hais na Sionnan séadaighe Indé dham um nóin, 'S me ag machtnamh slighthe saobha An tsaoghail dhona dh'reóil, Mar mheathsat fine Ghaedhil ghluis Gan neach in' inead féin díobh 'S a mbailte puirt ag daor-scur An Bhéarla, mo bhrón
Is atuirseach an scéal é 'S is déarach dar ndóth, An tseana-mhioscais chlaon so Idir Ghaedhealaibh gach ló, Gan ceangal cumainn cléibhe Ná caradas a dhéanamh Acht ag slad 's ag milleadh a chéile Gan géilleadh dho'n chóir
Gach margadh agus aonach 'N-a dtéidhid le n-a ngnó, Nuair a thagaid chun a chéile 'Sé is céird anois dóibh Gearradh briseadh pléascadh Agus acharann do dhéanamh, Agus fanatics an Bhéarla Fé'n scéal soin go sóghach
Cleachtaid sin gan séanadh Craos agus ól, Barbaracht is bréaga Agus éigean ban óg, Tabhairt mionna i n-éitheach 'San taifreann do thréigean, Is stad san bpeacadh bréan so 'Seadh léir-bhris ár slóigh
Ar machtnamh ceart na scéal soin Do mhéaduigh mo bhrón, 'S do ghlacas tathamh néalas Fé ghéar-shlait Morpóis; Go bhfeacadh im' aisling caol-bharc Go leabhar chrannach teádach Ag teacht go beannach éadtrom I raon mara ar seól
Bhí ainnir ghartha ghléigeal 'N-a haonar ar bórd, Ba shlachtmhar searcach séimh-ghlan Mar hélén i gclódh; Do phreab amach go héascaidh Ar talamh tarthach taobh-ghlas, 'S do cheangail Barc na nglé-bhrat 'N-a déidh mar badh chóir
Do bh'fhada crathac slaodach A craobh-fholt mar ór; A mala gearra caol-cheart Ar a héadan gan smól; A dearca meara maordha mar sheamair glais na Féithe; 'S ba chailce suidhte a déide N-a saor-ghob gan móid
Is fachtaim dearbhscéala d'on bhéith mhilis mhódhmhail: Cad as ar las an spéir-choinneal im chomhair; "An tu a scar gan cheart led' chéile, Is do leanadar na Gréagaigh, 'S ar faithche ghlais na Trae thoir Gur traochadar treóin
An feas gur sibh-se Déirdre Do éaluigh go hóg Le seabhac suilt na mbéimeann Cé traochadh san tóir; Nó an ainnir mhilis Éithne Do bradadh soir a hÉirinn, Is d'fhág a gile chéile I mBinn Éadair n-a deóidh " Is do fhreagair dom an spéir-bhean Deas bhéal-mhiochair mhódhmhail: "Ní neach de'n iomad bé sin Do réamhais me id sceól; Is me bean is buime Shéarlais Ag teacht anois le scéala Gur gearr go mbrisfam géibhinn Na nGaedheal mbocht gan ghó"
"Is bean ar mire i gcéill tu 'S níl éifeacht id' ghlór; Ní meastar liom go saorfar An tréad soin go deó; Táid scartha briste ó chéile Gan searc ná eagla Dé ortha, Is beidh mar sin go n-éagaid Fé ghéar-smacht na Sión"
Tig fuacht i ngaoith gheimhridh is caise trí ghleann; Tig cuach ar craoibh, faoileann ar fairrgí tonn; Tig suan ar mhnaoi oidhche ar leabaidh Ríogh Frannc; 'S monuar ná tigheann díbirt an mhacraidhe Gall
Tig cnuas ar choill, fhír-mhil ag beacha fí chrann; Tig ualach tuighe líonta dh'on bhaile a mbím ann; Tig gruaim ar ghnaoi daoithe ná hadamuigheann greann; 'S mo thruagh ná tigheann dío-chur ar aicme an fhill teann
Tig muar-chuid Fraoigh trí chnoc na ngarbh-líog ramhar; Tig buachaill groidhe timcheall go ceanna-bhaoith fann; Tig gual i luing taoibh liom thar fairrgí anall; 'S mo bhuaidhirt ná tigheann Saoirse do Chlanna Gaoidheal donn
A Uain ghil mhín Mhuire is a Araid-rígh an Domhain, Dár mbuaint a cuing daoirse go ndeachais fí'n gcrann, Ruaig-se síol coimhidhtheach na Sasanníoch gcam Uainn tar tuinn, 's coidhche ná casaidís ann
Tagraim libh, a Chlann Éibhir, Leath bhur lúith nach láin-léir libh; Méala dhíbh tar aoin eile Ag dul d'éag do'n Ghaoidheilge
Féachaidh a shliocht Chormaic Chais, nach doiligh mar bhíom 'n-a n-éagmais
Ar scríobhadh ar Bhrian Bhanba Dul uainn fá bhrón scamalda
Féachaidh chugaibh a shliocht Ír, d'imthigh uile ar neimh-bhrígh, ar scríobhadh ar Chú Chuailgne, cé dhíbh leis nach lán-truaighe
Féachaidh féin a shliocht Íthe, ua is préamh na sean-righthe, aimrid an crann sin Mhic Con Mairg do-ghní dhóibh duthrocht
Caidhe síol Éireamhóin mhóir, Do thréigsat iath is onóir; ná fuil laoi ná luadh ar ghoil I ninnis aoibhinn Iúgoin
C'áit ar ghaibh Niall mac Eachach ná tig go tric tréin-chreachach, iar bhfagháil géill an taoibh thall chugainn d'ionnarbadh eachtrann
Nó Dáití mac Fiacha féin go raibh Banba dá dheigh-réir, ná tig do chosnamh chóra chlainn dhílis na Sean- Fódla
Féachaidh, d'imthigheadar uile a dhearbhráithre ionmhuine, Is mun' ndéanfam calmacht 'nois níor fhan a luath 'n-a láthoir
ní'l oc le habairt gluin-eóil, ná seancuidhe suairc saoir-chineóil noch badh chliste cib ar peann, re fagháil i n-iathaibh Éireann
Dá bhrígh sin, féachaimís féin cionnus chuirfam i ndeigh-chéill An méid 'tá dár dteangain dil 'nois le fagháil i nÉirinn
Deanam, mar adubhairt O Dála' ó's é ba tharbh teangmhála, Bain an fáith is cneasta as; "gnáthamh na hoibre an t-eolas " Gach suairc-fhear slachtmhar seólta gá bhfuil puinn dár sean-scéalta, má tá gur gábhadh a ngraphadh, tugadh iad dá n-ath-ghraphadh
Gach breallsún bréan gan mheabhair gá bhfuil puinn dár sean-leabhair, 'S ná tiubhradh le scríobh' iad-san, diorma deamhan dá nghéar-ghoin
Amhail reacach criun faoi oí
Mar sin damh-sa gan ró-dhoi,
Ag dul lem choigne fá seach Dá n-oidheadh 'gus dá n-oirleach
Ní bheadh bhur dteanga fuar fann, n'n aois ealadhan comh-ghann, Dá mbeadh sibh uile chun dáin mar Micheál Óg Ó Longáin
Atáid usisle Banban an anfadh an tsaéthair Ag iaruigh na seannuide do thabhairt go h-Éirinn Acht as iad siannsa na Breataine go lasfuid na spéartha Nách fiadfuid a chasa agus ná sgarfuid siad féin leis
Is ólaimis ár ccrúisgín lán
As é deir ciarspruit chealgach Chailbhin an éithig Go mbiadhmna faid mhairfeam faoi ghlasaibh gan réidhteach As as iat briathra a ccarad do Chaitlicibh Éireann No go mbiaidh an tiarann dearg nach bhfuil maitheas bheith dá phléasgadh
Is ólaimís etc
Atá fiadh beag beannach ag tarrang tar tréanmhar Is rianfuidh spáruinn anns na fearuinnsi Éibhir Beidh gach spriata Sagsanuig a sgreaduig 'sa bpéicig Ag iaraidh a nglacuighthe chuim an aifrinn déisteacht
Is ólaimís etc
An tiarmhar so mhairionn do chlannaibh Miléisius Och
Dia le na n-anam tá Banba réidh leó Iad féin bheith ag fealladh is gan seasamh dá chéile Bheir iasacht a bhfearann ag feanatics an Bhéarla
Is ólaimís an etc
Uch
diachair fhada oruibh staduigh anois féinig Iaghuidhe bhúr nglaca agus ceangaluigh le chéile Bídh diagha carthannach is na hathannta ná raobaidh Is ní fhiadfuid na Sagsanuig búr ccreacha cnuic do dhéanamh
Cúrfá Iaruim feasta oruibh os nách meathach bhúr ttréine Atáid na bliaghanta san mbaile agus do chaitheamar a ttéarma An tighearna dfhuiling peannuid ghuirt air gharbhchrois dar saoradh As é fhiadfaidh bhur nglasta agus bhur ndeacra raoba
Is annsin ólfaimíd an crúisgín lán
Ar thuath Dhúin Builg iar ndruidim le féil Bríghde Gan chruaich gan chuigionn go sinnil a ccéim daoirse Air uan geal Mhuire an fhuirionnso chéas Gaoídhil bhoicht A ruaga uile gan fille tar tréan taoide
Is mithid dam fáinig éirighe feasta Is dul dot' fhéachaint-se a laogh na gcarad, Dá fhios ar éagais Nó an maireann tú ar éan-chor, Ar ndalladh do chlaon-ruisc caoch gan amharc
Cé'r bh'fhada do léim i gcéin tar caise 'S gan charaid gan ghaol it' ghaor ná it' aice, Níor bh'eagal duit éagadh Bascadh ná baogal Guir chasais go hÉirinn claon abhaile
Greadadh agus léan ar an méirdrigh mhagaidh, Seana-bhean aosta bhréagach mhearbhail, Cé'r bhfhada fear Gaedhealach Aici mar chéile, Do sheachain sí é 's ní séimh an mhalairt
'S mar bharra ar gach scéal guirt éigneach cathach Gach fainitic bréan go séanmhar seascair, Is clanna ban Gaedheal 'N-a mbíodh fairsinge 's féile Go dealbh gan éan-rad spré ná eallaigh
Tá gasra laoch mear éadtrom tapa Ag taisteal i gcéin go gléasta i n-airm; Beidh na Danair seo traochta Cartuighthe as Éirinn, Is clanna na nGaedheal go saor n-a mbailte
Ní Sasannach claon ná sméirle magaidh Fé ndneara thu caochadh a shéimh-fhir gasta, Acht fearg Mhic Dé Fén bpeacadh do dhéanamh Is mearathal baoth na mbraon soin bhlaisis
Mo theagasc duit féin a shéimh-fhir chneasta, Paidir is cré id bhéal bíodh agat, Na haitheanta naomhtha Feasta ná reáb, Is Aifreann Dé ná tréig fad mhairfir
Is díth liom na Gaoidhil seo bheith tláth lag fann 'S gan dilseacht i ndís aca bádh ná beann, Sír-bhriseadh síthe agus crádh na gceall Do bheir críocha a sinsear ar láimh na nGall
Na rígh-fhir do shíolruigh ón Spáinn anall, Do dhó-chuir Mac Coill is a cháirde gann, Ghaibh saoirse san tír seo de bhárr a lann, 'S do bhí fírinneach muinnteartha lán de ghreann
A Rígh ghil na righthe fuair bás ar chrann, Ó chír-se Sliocht Mhíleadh mar atáid gan teann, Scaoil-se an tsnaidhm seo agus dáil dóibh cabhair Agus díbir na Gaill seo tar sáile anonn
Gura fada buan bheas Domhnall I ngradam mór 's i gcomhachtaibh, An seabhac suairc Nar chleacht bheith gruamdha Cas ná cruaidh lem' shórt-sa; Gas de mhuar-tsliocht Eóghain Crannach cuardach cóisreach, Searcach suaimhneach Rathmhar ruagach Tapaidh tuarthach treórach, Aibidh uasal Blasta buacach Cneasta cuachach ceólmhar, Deabhthach dualach Frasach fuadrach Gartha gruadh-ghlan gleóidhte; Fear dar dhual an chródhacht I gcathaibh cruadha nár leóntar, 'S a namhaid buailte Amach gan luadhail, Sin bail is buadh gach gleó leis
An fear so mhaoidhim im' bhéarsa Is gasta scaoileann géibhinn Na banna bhíonn I nglasaidh righne Is Lear ar tí a ndaortha; Gura fada fíor Chun aicme an fhill do thraochadh, I mbeartaibh dlighe 'S i gcathaibh claidheamh 'S i spairinnibh dá ghéire; Gas de ríogh-fhuil Clanna Míleadh, Dalta dílis d' Éirinn, 'S a theacht de'n líne Leabhair mhín sin Airt is Ír is Eibhir; Aitchim Rí na gréine, 'S nar bhainidh díth ná léan do, Go ngabhaidh críocha Cearta a shinsear Ó'n gcaladh thíos go Claonghluis
Díbh-se a Dhómhnaill dáileach Rí na glóire an t-ál sin, Groidhe-fhir chródha Líomhtha leoghanta Is fíor nach dóith dá námhaid; 'S cé scíosmhar leó mar tá sibh Gach oidhche is ló gan áireamh Ag innsint sceól Ar chríochaidh Fódla Ag maoidheamh a bróin 's a gábhtair, Táid Gaoidhil i ndóthchas láidir Go scaoilfar fós an phráinn sin, 'S gan aoin-chead dóibh Go bhfuighid ár dtreóin-ne Cubhreann comhar is cáirdeas; Go mbeidh Tadhg is Eoghan is Pádraig 'N-a suidhe ag an mbórd gan spleádhchas Go greadhnach seólta Feidhm-ghlan fórsach Ag aighneas leó go láidir
A theachtaire shéimh-se theid san nduthaigh atá Beannacht is céad léigim dlúth chun Dáith; Abair leis scéala léigean chughainn i dtráith, An scaipfar de Ghaedhealaibh daor-smacht Búr go bráth
Cois Faoinseann do ghabhas go hatuirseach léanmhar Ag smaoineamh mar creachadh na Gaedhil go tláth, 'S me im shuidhe go cathach, fém' leacain mo réidh-ghlac, Ag síor-chur frasa go féar an bháin, 'Seadh shín lem' thaobh an spéir-bhean mhascallach Mhín-tais mhaordha ghné-gheal gheanamhail, A píp mar aol 's a scéimh ba ghreannamhar Ler claoidheadh gan acmhuin me faon-lag támhach
A dlaoi-fholt daithte go craipinneach péarlach Ag tigheacht n-a mBeartaibh tiugha léi go sáil; A rinn-rosc aibidh, a mama 's a caol-troigh, A braoithe cailce 's a déid gan cháim; A mín-chrobh aolta is néata thairrngeadh Cuimheascar tréan na Saesar gceannasach Crainn is éanlaith faol-choin seanga-phuic Caoin gan easbha ar bith séanmhar sámh
Le díogras daingean do'n ainnir do léimeas Im shuidhe go seasamhach éadtrom árd, Is íseal gasta do'n talamh do léigeas Díom mo hata go séimh do'n bháb; Is fíor-ghlic éascaidh i gcéill gan mearathall d'fhiafruigheas féin dé'n bheith a hainm ceart: "An tu 'n ríoghain Déirdre mhaordha mheanamnach Thug Naois na n-arm nglan faon ar lár
An fíor gur leat-sa do cailleadh na céadtha Ar binn an mhachaire faon lag támhach, Ler claoidheadh i dtreasaibh an seabhac ba thréine I gcuimheascar daingean le Caol na gceárd
Nó an ríogain Céarnait mhaordha mhuirearach, Chuir cruinn le céill ar ghéar-tsruith muileann ceart, Nó an bhrighdeach shéimh chuir tréith Cuchullainn seal Nó an fhaoileann chailce chuir Gaedhil go tláth
An fíor gur tusa an bhruinneal deas Hélen Ler claoidheadh na dragain ba thréine lámh
Nó an ríogain chailce dar bh'ainm di Médea Chuir flíos ó Chalcos do'n Ghréig ar láimh
Nó Dido shéimh-ghlan bhéasach shultmhar ghlic, Nó Diana dhéid-gheal mhaordha shoineanda Nó an bhrighdeach Bhénus céile Ainchises Nó Délia chneasta thug laoch n-a láimh " Is cruinn do fhreagair i dteangain deas Gaedhilge "Ní díobh me is dearbh cé tréith atáim; Is tím me greadathe ag graithin an Bhéarla An bhuidhean so tharraing gach daor-cheas smáil; Is me buime chaoin mhaordha Shéarluis chalma An seabhac groidhe séanmhar ba thréan i gcleasa goil, An righ-fhlaith éachtach caomh ceart curanta Tá ag tigheacht go ceannasach faobhrach slán
Beidh Gaoidhil gan easbha a mbailte 's a n-aol-bhrogh Is fíon dá chaitheamh ar Éigse Fáil; Is binn bheidh canamhain sagart is cléireach Ag guidhe na n-aingeal go séanmhar sámh; Is fíor-ghlic aoibhinn cruinn gan eagla Ag tigheacht go fíochmhar líonmhar lannamhar Buidhean ghlan chlí-gheal chaoin cheart acmhuineach Ag síor-chur Sasannach faon ar lár " A Thaidhg a chroidhe na páirte, Gaibh an chláirseach dhúinne Agus seinn go binn le gáirdeas Greas ar bhás an diúic seo; Beidh meidhir go deimhin ar Phádraig Fé chloistint tásc an phrionnsa, Agus adhanfar teinte cnámha I nInnis Fáil go súgach
Céad buidhe le Rígh na nGrás ngeal, Mar is fíor gurab árd é a chongnamh Chun cladhairí fill do thnáthadh Gan suim ná tábhacht ar gcúlaibh, 'S a gcur thar Styx le Cáron Go gcroithfid lámh le Plúto, Gan teacht thar n-ais go bráth dhóibh Ná neach de'n cháil sin chughainne
Tá an tAráiste go claoidhte Ní'l brigh ná maith go bráth ann, Ó thuit an chraobh do b'aoirde air Do chríon ar fad a bhláth-san; Thug sé an leabhar ar binnse, Agus míle pearsa láithreach, Ná tabharfad ceart ná cuibhreann Do'n bhuidhin seo lean an pápa
Guidhmís uile i n-éinfheacht Rí na naomh 's a mháthair, Dár ndíon ó thuilleadh baogail 'S ó chlis an tsaogail smáil seo, Do scaoileadh glas is géibheann Na hÉireann so 's a cáirde, 'S gach nduine do bheadh claon dóibh Do chur gan saoghal gan sláinte
Táid slóighte ag teacht tar doimhin-tuinn is taidhbhsighe 's is trúpach táin, Treóin nach meathta i bhfeidhm chlaidhimh Chun claidhrí agus búir do chrádh; Is ceólmhar glan do seinnfidhear An adharc linn ar chiumhais gach trágha Ar seóladh isteach do Roidhrí Chun Meidhbhín Ní Shúilleabháin
Is óigbhean chneasta dheagh-chroidheach Seadh Meidhbhín Ní Shúilleabháin, Go bhfuil a hór-fholt cas n-a threillsíbh Ag teidheacht síos go cum n-a deáidh; A beól tais blasta is beinn fuighe, 'S a saidhbhir-bhraoi ar a húr-dhearc sámh, Is rós le sneachtadh ag éirighe 'N-a greadhn-ghnaoi go lonnrach lán
Flós na bhfear le deagh-ghníomh Ba dheagh-ríghthe ar úr-mháigh Fáil, d'fhuil Eoghain is Airt is deagh- Chuinn 'S gach feadhn díobh do shiubhail ó'n Spáinn; Ní phósfadh fear acht Roidhrí, A graidhn croidhe 's a rún tar cách; Is ní dóigh go nglacfadh Roidhrí Acht Meidhbhín Ní Shúilleabháin
Badh spórtmhar seascair saidhbhir sinn, 'S níor thinn linn na búir ar lár Le gleó agus caismirt fághairt chlaidhimh Dá ndeimhin-díbirt siúd tar sáil; Beidh ceól dá spreagadh ar bheidhlín Is geil-fhíon dá dhiúgadh ar clár, Is go deó fad mhairfidh Roidhrí Beidh Meidhbhín go súgach sámh
Is brónach liom feasta Meidhbhín Gan Roidhrí do thabhairt n-a dáil Ag Seóin go lag gan éirighe, N-a leadhb sínte fútha ar lár; Tá Domhnall geal 's a dheagh-bhuidhean I bhfeidhil críche is cúil do chách, 'S is dóigh go scarfa an ghrinn-bhrighid Le greim duighe na mbúr dhom chrádh
Táid triatha Bhanba i n-anfhaithe an tsaothair Ag iarraidh na Seanaide thabhairt go hÉirinn, Acht siad Briathra na Breatan go lasfaidh na spéartha Ná fiadfaid a chasadh 's ná scarfaid siad féin leis, Is ólfaimíd an crúiscín, etc
'Sé deir ciar-spruit Chailbhin mhalluighthe an éithigh, Go mbeam-na faid mhairfam fí ghlasaibh gan réidhteach; 'Siad siansa a gcarad do chaitlicighe Éireann Go mbeidh an t-iarann dearg ná fuil maitheas a phléascadh Is ólfaimíd, etc
Tá fiadh beag beannach ag taisteal tar tréan-mhuir, Is srianfaidh sin spairinn 'sna fearainn seo Eibhir; Beidh gach spriata Sasannaigh ag screadaigh 's ag béicidh Ag iarraidh a ghlactha chun an Aifrinn d'éisteacht
Is ólfaimíd, etc
An t-iarmhar so mhaireann de Chlanna Mhilésius, Uch Dia le n-a n-anam, tá Banba réidh leó; Iad féin beith ag fealladh 's gan seasamh dá chéile Bheir iasacht a bhfearann ag gramaisc an Bhéarla
Is ólfaimíd, etc
Diachair fhada oraibh, stadaidh anois féinídh; Iadhaidh bhur nglaca agus ceanglaidh le chéile; Bídh riaghalta carthannach, 's na haitheanta ná réabaidh, 'S ní fhiadfaidh na Sasannaigh bhur gcreachadh chnuic a dhéanamh
Is ólfaimíd, etc
Iarraim feasta oraibh 's ná meathadh bhur dtréine, Táid na bliadhanta 'san mbaile 's do chaitheadar a dtéarma; An Tighearna d'fhuiling peannaid ghuirt ar gharbh-chrois d'bhur saoradh Is é fhiadfaidh bhur nglasa 's bhur ndeacra réabadh
Is ólfaimíd, etc
Tá bé mhiochair mhaiseach shéimh shultmhar chneasta Léir-chuir i ngalar dubhac me, 'S le géir-iomad taithnimh cléibh dhi gur mheathas Faon lag ar easbaidh shubhchais; A craobh-folt is cas, a claon-roscaibh glasa Gléinneacha ar dhath an drúchta, A caol-mhiona-mhala saor-shuidhte i gceart A héadain is gartha gnúis-gheal
A béal milis meala craorac is blasta Béasach mar mheasaid ughdair; A déid chirt is cailce néata do ceapadh d'aon-toil go daingean dlúth deas; I n-éanfheacht n-a leacain mhaordha go lastar Caora le sneachta ag súgradh; 's a caomh-ghiorra-mhama ghléigeal tug masla 'Ghéise ar na sreabha Siúire
Is caomh snuidhte a pearsa is néata ar an dtalamh Daonda 's is fearra cúmhtha; Is naomhathe a seasamh a féachaint 's a meas, A caol-troigh is tana túirling; A haol-crobh is leabhair léir-chuireas scata Faol-chon go deas ar úr-bhruit, Éanlaith ar chrannaibh, éisc ar na heasaibh, Réalta agus ranna rúnda
Do bhéarfainn di bailte réim agus rachmas Saoghalta go fairsing flúirseach, Glaodhach agus gradam, céim agus ceannas Éireann da mb'acmhuin dúinne; Do bhréagfainn mo shearc go haerach chun baile Néata go seascair súgach; N-a dhéidh sin is blasta léighfinn di startha Gaedhilge ar a sean-dhúthchas
Do ghéilleas di searc i n-éinfheacht go feas, Do chlaochluigh i gcreathaibh cumhadh me Dá meinn is dá meas dá scéimh is dá creat Dá tréithe 's dá phearsain cúmhtha; I mbéasa 's i mblas ní léir dam go bhfeaca Bé do rug barra clú uirthi; Sí Mary bheag dheas Ní Néill ghil do chanaim Féinig im' starthaibh chúichi
'S is dubhach le seal fé smúid me im' spreas Gan súgradh gean ná gáire, Dom' thúrnadh i gcreathaibh cumhadh gan phreab Gan siubhal gan seadh gan sláinte; Tá lionndubh creatha im' chom 's im' chreat 'S mo ghnúis ar fad ag bánadh Le rúin-searc daingean dlúth mear d'ainnir Chiúin darab ainm Máire
'S dar liúm ní haithreach dhúinne gean Do thabhairt dod' chreat a ghrádh ghil Dod' chúl is cas, dod' shúil is glas, Dod' ghnúis is greanta gáire, Dod' chom is cailce ciumhais mar eala Ar srúillibh sreabh ag snámha, 'S cé dubhach me im spreas bheinn lúthmhar tapa Liúm dá dtagadh Máire
A bhúidh-bhean tais dar dhúblas taithneamh Rúin is greadadh grádh duit, Ná fúig me i ngalar dubhach i bhfad Acht tabhair is glac mo lámh dheas, 'S nach rúcach leamh ná scrúille scraiste Dúr gan mhaith me a ghrádh dhil, Acht buachaill tapa lúthmhar mear Do scrúdfadh startha ar phár dhuit
Téanam liúm a spéir-bhean búidh, Tá an cogadh so ag téacht san saoghal ar gcúl; 'S gach séimh-fhear subhach de'n Ghaodhal-fhuil úir Beidh socair fé réim 's an léan ar bhúir
A chúilfhionn tsóghmhail druid liúm go fóill, Leig liom-sa do rún is tabhair dham póg; 'S cé cumhang sin fós gan congnamh stóir, Nuair bheam-na go subhach beidh Blute fé bhrón
Sin treóin ag tigheacht le seól tar tuinn Is cuirfid sin gheóc ar chóip an fhill, Beidh ól an fhíon ag fóirne Gaoidheal Is fuireann na póite ag rómhar san ndíg
Éaluig liúm, a spéir-bhean ciúin, Fé dhuille na gcraobh-ghlas ngéagach n-úr; Éist a riúin, go réidh, dar liúm Cluinid na héin duine éigin chughainn
Fuaim na long is cuaird na dtrúp Atá ag druidim le bruach na gcuan so chughainn, Is cruaidh dar liúm don chuainne chlúmhach Ler cuireadh mo ghruadh fé ghruaim gan cúis
A spéir-bhean mhín na gcraobhfholt mbuidhe, Ní heagal duit féinig éinne dhíobh; Téanaimís araon do'n choill Mar a bhfagham cnó agus caora is céirseach binn
Ní raghad-sa leat fé'n gcoill isteach, Do gheobhadh mo mhuinntir sinn amach; Is deimhin nár mhaith leó m'fheidhm le fear Gan chró gan saidhbhreas baill ná ba
A shéimhfhir bhinn, má's méinn leat sin Bheith muirinneach buidheach ar éan-chor dhíot, Ná héilimh sinn go héag arís, Tá an fhuireann so claon 's cad déarfaidís
A rígh-bhean óg ler claoidheadh mo thréoir, Ná cuiridh-se choidhche suim n-a sórd; 'S cad é sin dóibh, a bhuidhean 's a stóir, Dá mbaininn-se dhíoth na mílte póg
Nár mheasa liom féin 'n-a dhéidh sin tú Ná le duine san tsaoghal a laogh 's a riún, Och, léigidh dhúinn a shéimh-fhir bhúidh Ná cluineadh mo ghaolta ar éan-chor thú
Mhuise 'neósad féin duit scéal a riún, 'S is tairbhe saoghail duit éisteacht líum; Nós an tsaoghail bhocht bhréagaigh úd Is meón liom féin do léigean chugat
Is minic, dá dtéidheadh dhod' fhéachaint fear Ar chaol-each ghléasta éadtrom mhear, Go mbrisfadh sé gan bhréag led' dhaid Ar bhonn gan spré nó i dtaobh na gcearc
Is fada liúm go bhfeacadh thú, A ainnir mhúinte mhaordha, Is caise cúl 's is glaise súil 'S is gile gnúis 'ná Hélen; Tá galar dubhach dom' leanamhaint dlúth Ná scarann liúm ar éan-chor, 'S mara dtagaidh tú go tapaidh liúm Ní fada dhod' chumhadh go n-éagfad
Is buachaill singil sár-ghlan Súgach sásta sínn Do bhuailfeadh buille i mbeárnain is chumfadh dánta grinn A stuaire mhilis mhnámhail Is búidh 's is breághtha gnaoi Gluaiseacht líum dá mb'áil liot Bhí an lúb so láithreach linn
Do chuala duine ag trácht ort Nár shubhach do cháil sa tír 'S gur fuadrach sibh sa tábhairne Ag diúgadh an cháirt go sieidhir Gur ghluais leat bruinneal mhánla 'S gur túirseach d'fhágais í Beir uaim do chlis ní háil liom Taoi giongach gránna buidhe
A chuach na dtriopall dtáclach Is fiúntach fáinneach fighe 'S ler buaireadh sinn go cásmhar Gan súil i ráidhtibh grinn Má luadhasfa libh go stárla Dubhach le páirt dot gnaoi Smuain anois a ghrádh ghil Nach d'fhonn 's me cháineadh thríd
Badh shuarach thu lem cháirbidh Dúinn mar ádhbhar slighe Gan chruacha cnuic ná cáruid is tu gan cheárd gan chrích Ar uairibh sin tu it mháighistir Ag múineadh gárlach bhír Is tuas i dtigh an tábhairne Go bhfuígir d'fhaghálthas cruinn
Gaibh mar sin gan cháirde Le rúcach gránna righin A bhuailfidh thu 's a cháinfidh Is thabharfaidh náire dhíbh Geóbhad-sa anois le báinchnis Mhúinte mhánla mhín Is roinnfead léi go gradhmhar A bhfaighidh mo lámh sa tsaoighal
A shuaircfhir ghasta ghrádhmhar Is cumtha cráibhtheach caoin Ná himthigh uaim, ní gadh dhuit Gheobhair cúinse lártha is laoigh Má luadhas-sa leat nár bh'áil liom Tu mar ádhbhar slighe Dar an leabar so im' ghlacaibh bana 'S ag magadh a ghrádh do bhíos
'S do ghluais sí liom an óigbhean Deas mhúinte mhódhmharach bhínn Ar hallaí geala an ósta Go subhach ag ól na dighe Do luigheamair seal ar stródhaireacht 'S is binn do phógainn í 'S ní duine me do 'neósfadh Má bhí níos mó sa tslighe
Go réidh a bhean, ná daor me ar fad, Ní léir dhuit ceart na cúise, Cad é bheir dealbh mé gan teacht Is éadach glan 'om chumhdach; Féachtar leat na Gaedhil mo lagar Léin dá gcartadh ag Búiribh, Gurab é sin raid me taobh-nocht tearc Im' strae bhocht leamh im' dúthaigh
Récs na bhFeart thug rae agus ranna Tréadtha treabh is triúcha, Go ndéinidh daingean scéithe dham Is réidhteach beart i gcumhangrach; Gach n-aon de Chlannaibh Gaedheal do phreab I bplé na dtreas le Búiribh Go ndéinidh 'n tAthair naomhtha a gcabhair Féin ar aicme Liútair
Do ghlaodhas i measc sliocht Chéin is Chais Néill is Airt is Iúghain Ag léigheamh 's ag spreagadh scéalta i gceart 'S ag déanamh startha a scrúdadh; Cad é an mhaith seoch déanamh creach Is éirighe amach ar Bhúiribh, 'S a séideadh ar fad i gcéin tar lear Do shaoradh ar mBailte dúthchais
Ceangal Is é adeir Aoibhill chaoin adthuaidh Ag glaodhach na saoithe 's cinn an tsluaigh; Féachaidh Clíodna an tsídh-bhean tsuairc Le scéalta ag tigheacht is binn le luadh
Cuirfead hussá 's is árd mo liugh; Ní scuirfad go bhfágfad báire an Bhúir, Ler cuireadh chun fáin sin sáir-shliocht Néill, Chonaire, is Fáilbhe, Táil is Chéin
Indé is me ag taisteal triúch, Go faon ag machtnamh dlúth Ar féibh mar mheath sliocht Néill na gcreach is Chéin is Airt is Lughaidh, Gan aon dá maicne siúd I gcéim ná i gceannas úr, Acht tréigthe tearc gan réim gan preab Go céasta creachta ag Búir
'S ar léigheamh na mbeart mar dubhart Ba dhéarach dealbh dúinn, Gur ghlaodhas i measc na séimh-fhear nglan Bhí saordha cneasta liúm; Bhí daor-phuins bhlasta annsúd Ag téacht mar chaise chughainn Is éisteacht startha Gaedhilge glana Ar thréithibh Chlanna Niúil
Fé mhéinn na bhflaith mar dubhart Is léir gur scaip mo chumhadh, Gur éaluigh bean aréir lem' ais Go taobh na leapthan chugham; Ba chaol a mala siúd, 'Sa claon-rosc glas mar dhrúcht, 'S a déide deasa géara geala I mbéal ba bhlasta búidh
Bhí a craobh-fholt casta dlúth Go féar ag teacht lem' riún, Is caor ar lasadh ag éad le sneachtadh Sléibhe n-a leacain úir; Ba chaol ba cailce a com Mar ghéis ar sreabha siubhail, S ba chaomh a mama ghléigeal deas Nar aontuigh d'fhear a mbrúdh
A haol-chrobh leabhair úr Ar dhaor-bhruit bhaineas dúinn Réalta 's ranna faol-choin mheara Éisc is ealtain colúr; Ba mhaol ba gheal a glúin 'S a réidh-chos deas gan smúit, 'S a caol-troigh thana is néata meas De'n bhféar ná scaipeann drúcht
Ar dtéacht lem' ais ann-súd Do'n réilthinn mhaisigh bhúid, Do b'aerach phearssa scéimh is creat Is gné dá bhfeacadh im' shiubhal, Do léir-chuir scamaill dhubha Ar bhéithe deasa Muman, 'S le héigean taithnimh cléibh do'n ainnir Féach gur mheath mo lúth
Is éascaidh raideadh liom A céim 's a hainm dlúth De bhéith na nglan-rosc néamhrach nglas Dar ghéilleas taithneamh rúin: "An tú Céarnait dheas na lúb Thug séad ar sreabhaibh dúinn, No Hélen gheal ler traóchadh treabh Na Trae 's do las a túir
Is béasach blasta búidh In-éinfheacht d'fhreagair dúinn Ní haon d'en aicme mé-se chanais, Léig dod' mhagadh fúm; Mo ghné do mheas níor bh'fhiú Le béithe deasa Mumhan, Éistidh feasta, is bréag do stair, Tá claonta 's cleasa id' riún"
"Táid scéalta is measa liúm Dom' léir-chur dealbh dubhach, Mo ghaolta ar fad go faon fé leacaibh Léigthe lag san úir, Is saegheada ceatha im brúdh Le héigean searc dod' ghnúis, 'S a laogh ná meas gur bréag ná bladar Léigheas im' starthaibh chughat
A laogh 's a shearc na rún, Éaluigh feasta liúm, Téanam leat, ní dhéanfam stad Go dtéidheam ar fad anonn; Tá baoghal ag bagairt cughainn Is Gaedhil ar ghad ag Búir, 'S is léir nach ceart dúinn bheith n-a measc, Tá an saogal fairsing fúinn " Dá ngéillfinn d'fhear mar thú Agus éalódh leat chun siubhail, Cionnus a réidhfinn beart gan réal im' ghlaic Ná spré ná talamh liúm; Is baoghal go scarfá liúm Ar bhéith na ngarbh-phúnt, Is mé-se ag teacht go faon tar m'ais Is mo ghaolta i n-earraid liúm
Is léir go mb'fhearra liúm-sa Saor-fhear slachtmhar subhach Do ghléasfadh sleagh go séimh 'n-a ghlaic 'S ná léigfadh ceart le Búir, Do bheadh Éadtrom tapa ar stiúir, Aorach aibidh umhal, Do léighfadh stair ar Éirinn Airt 'S do dhéanfadh cleas na lúb
"Ná géill ná meas id' riún Go dtréigfinn mar sin tú Ar spré ná ar bha ná ar shaoghaltacht ban 'San taobh so theas de'n Mhumhain
Téanam leat chun siubhail Go dtéidheam gonuig sagairt subhach Do bhéarfas ceangal Cléire arainn Féibh mar cheap na húird"
"A radharc 's a stóir mo chroidhe, Do raghainn leat fós thar tuinn, Acht mar gheibhim, gach coróin dá bhfaghair id' dóid Gur deimhin go n-ólair í; Tá saidhbhr-fhear seólta síoch 'Om' fheidhil gach ló le mí, Is taidhbhseach tóstalach meidhreach módhmharach Greidhnach gleóidhte groidhe " A spéirbhean dheas mhaordha na ccuach ceas mbán Is léun liom nach feaduim ón bhfuacht tú dhíon Acht an taonmhac dár saoradh do chúaidh san chraoibh Dam léigean gan éisling go buan dom chloinn
Is léir libh le tréimhse gan fuaimiontaghus Is gan éadach dod' chaomhna air fhuacht ná síon Re geal na Naomh leat go luath mar ghuidhim 'S do réightheach do ghéibhionn-sa a shuairc-bhean chaoin
Na séimhfheara saor-ghlana soilbhire sóghach Ler méaladh mo chaomthroightheach goirtitheach ón ród Ar aonmhac na Féile do crochadh gan chóir A Saora ar dhaorbhruid s gur a b'fhada bheid beo
An séimhfhear mear maordha nach ceacharthadh meon Lér mealadh mo chaomthroightheach greaduightheac ón ród Haon toil an Dé mhic do cheannuigh na slóigh A chaomhna air bhaoghalacuibh basga agus brón
Muire mháthair na ngrás do shaothruigh neamh Is d'fhuiling táir is neimchion d'fhagháil san Éigipt seal Iar ndul do chách go tulach láthair laé na mbreath Ón uile chás go hiomlán sinn saor beir leat
Fá lic duit a' Sheagháin id' luighe Ó taoi gan chasadh as an uaigh Righ neimhe dod' sheoladh isteach Leis gan ceas 'na dhún gan fuath
Mallacht is céad do'n bhás Is leis rinneadh mo dhian-chrádh; Is cér bhog mé i gcéill 's i gcruith, Níor ob gan fealladh oruinn
Is muar an léan liom cruadhas an scéil seo Ag trácht tar lear, 'S is duairc an Chréim é buailte i dtaobh dheas Na dáimhe ar fad, Buachaill Gaedhealach uasal aerach, Do bhí grádhmhar geal, Do bheith uainn ag daolaibh i n-uaigh in' aonar 'S gan fagháil ar theacht
Go bhfeiceam i bhFlaitheas an cailm-fhear cráibhtheach cirt Is deise ler grapadh an leabhar so im' láimh istig, Fear geili-chnis geanamhail greannamhar grádhmhar dil, 'S is teinneas lem' anam ná maireann an mál so anois
Is cráidhte ceasnaitheach atuirseach fíor-dheórach Atáid ár bhflatha ar seana 's ár n-aois óga, I ndeáidh an easpuig seo d'eascair de Shíol Eógain, 'S bhí grádhmhar carthannach beannuighthe binn-ghlórach
Ní cás a aithint gur fearg an Ríogh chomhachtaigh Atá le Banba mhalartach mhí-threórach, 'S ar bharr gach aindeise theangmhaidh san tslighe fós di Sé bás an easpuig seo laguigh a brigh is dóigh liom
Ní gábhadh dham labhairt ar mhaitheas an traoí óirdheirc, Tá a fhios cheana ag fearannaibh Foinn Fódla; Acht gur bh'áil liom mairbhne tharrang i ngaois ró-ghlain d'on Chárrthach Easpog is danaid 'n-a luighe ar feodhchan
Bláth ár nEaglaise is gradam ár gcinn-chomhairle, Fál ár mbailte agus ceannas an aois eólaigh
Tá a fhios i leabharaibh seanchais Chrích Fódla Gur d'ard-fhuil Chaisil do scaghadh a phríomh-comhfogais
Is 'mdhó mná dealbha ag screadaidh ar thaoibh bóithre, Is páiste galair gan athair ar mhí-sheóladh, Go scáinte scaipithe anacrach aoird-gheónach Tré bhás an fhlatha so chleachtadh a bhfíor-fhóirithin
A Bháis, uch greadadh ort, a chastaire chraois-bheolaigh, Nár fhágais tamall an faraire fír-ghleóidhte Do dháilfeadh cabhair do'n bhanna so ar mhí-chómhthrom A bheidh Fánach feasta gan taca dhá ndíon ó bhroid
Ní mhaoidheadh an aicme seo gasra thigheacht 'n-a gcómhair, Suidhe na sagart, is tearamonn daoine d'reóil, An díleacht dealbh gan athair, is buidhean badh mhó, Is tigheas ba sheascair do sheasaimh le taoibh an róid
Is ó ródaibh dá ngeóbadh soin an iomad 'n-a gceann, Níor óbradh dhóibh-sean bheith sinnil ná gann, Gur leónadh ár móir-fhir le dlighthibh na nGall, 'S gur seóladh fé fhódaibh le ciumhsaibh na habhann
'S le ciumhsaibh na habhann so is lom 's is diombádh liúm, Dibirt mo rogha-sa an crobhaire ceannárd clumhail; Fear tuigsionach tabharthach, is foghail a bhuint dá bhonn, Is Muire go ngabhaidh leis am na ndioscán siubhail
M'uchlán mo dhiombádh mo chiach mo chreach, Ribeárd mac Thomáis gan rian san bhfeart, Flaith furánta fulláin fliuch ciallmhar ceart, 'S ar dheas-láimh na nGeal-ghrás go dtrialla an fear
Fear gaeth-ghlic greannmhar acmhuinneach aoird-chéimeach Tréanmhar tapa mear meanmnach mín maordha, Fear béasach barramhail berrfhion tais binn-tréitheach, Fear dréachta 's ranna do cheapadh 's do scribhe i nGaedhilg
Gaedhilg do léigheadh soin ar mhaithibh na Mumhan, Is Béarla n-a dhéidh sin go blasta gan smúit; Ba mhéinn leis na méirligh seo leagadh ar a gcúl
Is Éire do shaoradh ó ghlasaibh na mBúr
Búir ní taithneadh le haigne an tséimh-fhir ghrádhaigh Bhí rún do b'fhearra aige, carthannacht féile 's pháirt; Is úr do scaipeadh san tabhairne an saogal smáil, Is níor dhún a dhearca ar charaid ná ar aonarán
In' aonar is léan liom fé leacaobh ar lár An séimh-fhear breágh Gaedhealach nár cheachardha cáil, I dtréithibh i mbéasaibh 's i maitheas rug Barr, De phréimh-shliocht na dtréan-fhear soin Breathnaigh an Bháid
Breathnaigh an Bháid do b'fheárr le sleasaibh na Laoi, Na fearaibh nar stán dá námhaid i gcaismirt na gclaidheamh, Ná feacathas tláth ar lár i spáruinn ná i mbruighin, 'S do ghlanfadh san tábhairne táibhle fairsing gan maoidheamh
Mar is feas damh-sa gan gó gan bladar Go rabhadar uasal buacach beannach, Go rabhadar séimh-ghlan saerdha slachtmhar, 'S go rabhadar dána láidir tapaidh
Ní raibh a gcroidhe san tsaoighal so ar éan-chor, 'S níor chuireadar suim n-a mhaoin bheag bhréige, Dar mo chúis is dubhach an scéal liom, A ndul san úir i dtúis a réime
A Uain ghil sin d'fhuascail sliocht Ébha, Buanaidh, gan uamhan gan éigean, Risteárd gan diombádh gan daor-bhroid, Is Micheál do thigheacht slán tar trean-mhuir
Is muar an easbha feasta i gcríochaibh Fáil, An suairc-fhear slachtmhar gasta gaoismhar grádhach, Do bhí buacach beacht i starthaibh grinn na ndámh, Is uasal-shagart cneasta caoin gan cháim
Ua na bhfear nar chleacht bheith íseal táir, 'S dar dhual soin flaitheas fairsing Innse Fáil, Do ruaig na Danair ghlasa arís thar sáil, I gCuain an Tairbh, antreas do chlaoidh a mbláth
Fuath is fala is fearg nimhe gach lá, Ag Uan na bhfeart le bean Mhic Choill na ngceárd, Tre'r fhuaduigh aiste an fear ba líomhtha cáil, Thug uaim na sean gan mheas is Gaoidhilg ar lár
Suairceas seanachus carthannacht comhairle is ciall, Uaisleacht aigne is fairsinge fóghanta fial, Buadh agus beannuightheacht a eagna is eólas dian, Do chuaidh i dtalamh gan aiseag le Pól Ó Briain
Is aithreach liúm 's is dubhach lem' shaoghal ar fad, An ainnir dheas úd dá cumadh gur scéidh me dhearc Do bheith bascaithe brúidhte múchta tréith gan phreab, Is go Flaithis na ndúl gan púir go dtéidh isteach
Do bhí cneastacht is ciúineas múineadh méinn is meas Le faicsint n-a hiomchur, búidheacht béasa 's blas; Dá mairfinn gan túrnamh dúbailt aos na sean Ní scairfead a cumhadh lem' chúm go dtéidhinn san bhfeart
Athchuingim siúd ar Úr-mhac Dé na bfheart, Fuair peannaid gan chúis dár dtabhairt-na saor thar n-ais, An ainnir dheas úd fé a ndubhart an méid seo im' ghlaic, Do ghlacadh na chúirt gan phúir gan phéin gan céas
Mo chráidhteacht go bráth agus m'uaill chaoidh is chumhaidh An lá soin de lán-leigeas uaim- í- íar siubhal, Grádh geal a máthar is duairc-chroidheach dubhach, Máire beag bhreágh deas Ní Chruadhlaoichúd
Ar maidean Dia Luain timcheall a deich a chlog is eadh do mharbhadh agus do bháthadh Máire Ní Chruadhlaoich ar an Laoi i gCorcaigh
Do b'é sin an dara lá d'Abrán san mbliadhain 1821
Do bhí sí timcheall 24 bliadhna d'aois an tan sin
Do bhí sí mar an gcéadna deagh-cháileach, agus níor bh'iongnadh soin oir do bhí sí go blasta binn-bhriathrach béasach beacht-mhúinte, cneasta ciallmhar, diadha deagh-shomplach, éifeachtach
Fírinneach gasata grádhmhar gáireach geal-ghnúiseach, luinneach lúth-gháireach, múinte milis modhmhail, miochair, naoidheanta nuadh-chrothach, oilte áluinn oirdeirc, páirteach, ríoghdha rosc-ghorm, súgach soilbhir séimh suairc so-chroidheach so-chaidrimhthe le deagh-dhaoinibh, agus do-chaidrimhthe le droch-dhaoinibh, tuigseach truaighmhéileach trócaireach, umhal urramach uasal-aigeantach, déarcamhail daondachtach do bhochtaibh De; go raibh Dia le n-a hanam
Maidin Luain im' shuan do ghlacas bíodhgadh Tre aisling dhuairc do fuaireas tamall roimhe sin; Dar liom suas go buaic gur las im' thimcheall, An teagh go luaimneach luath n-a leathan-sceimhealtaibh
Preabaim suas go buadhartha cneadach scíosmhar, 'S níor bh'fhada an uain go bhfuaireas adhbhar lín-ruith, Fear fem' thuairm ghluais n-a reathaibh righne, Is d'aithris cluain go luath dhom' mhealladh síos leis
An tan do chuadhas níor shuairc an seal do bhí agam, Ag amharc uaim chun cuain ar bharra taoide Creach do bhuair mo shuan fad mhairfad choidhche, Mo leanbh uasal truagh gan anam innti
Bean na scuab-fholt ndualach ndaithe ndlaoitheach, Cneasta cuachach buacach blasta binn-ghuib, Aibidh uasal muardha maiseach míonla Slachtmhar suairc gan bhuaidhirt gan bhearta puimpe
Do chualadh tásg do cráidh go léir me Is thug me buartha a ngruaim faoi mhéala Tug mo shúile múchta a ndéaruibh Is thug mo lígh air ghnaoi nách gléigeal
Créad nách caoinfinn díbh san méid-si Fear dá ghníomh dá ghnaoi 's dá mhéinn mhaith Ba cneasta croidhe glan líonta dhaonnacht 'Sé Donnchadh Ó Floinn an tsaoi gan éaluing
Is dubhach sis doilbhíos doilg an sgéal liom A nDún Bolg fé chlochaibh ag déaluibh
An fiailfear fearamhail carthannach céim leasg Is ar thriaith na n-aingeal a tearmainn taobh leis
Is gasda cruinn do sgríobhach an Ghaedheilge Do labhrach Frainncis bhinn is Béarla An cluithe fithchile is clisde do ghléasfadh Is ní ghnéidheach mustar as iomad a thréithe
Acht ós é is críoch don chloinn-se Éabha A ttuitim uile fé chumas an éaga Laraim itchim ar Mhuire 'sar Naomhaibh A nguidhe chur chun Íosa ár saoradh
An deaghbhean déaghthach mhánla mhaordha Do chrú na mbarach bhí a ngradam in Éirinn Is teinn lem' aigne ar mhasgalach bhéaltais 'Na luighe ar a leabuigh gan tapa 'na géagaibh
As é Donnchadh Óg an tóigfhear tréitheach Aithchim an t-athair a Laidin sa nGaédheilghe Is air atá suas gurab buan a shaoghal Mar cheann urruidh do'n fhuirinn a ttaobh leis
Bathlach beag buidhe fíochmhar tá tuilthe de scléip, Do ghlanfadh an claidhe is aoirde go hinnealta léim, Is blasta do scríbhann Gaoidhilg, 's milis do léigheann Seanchas ar Chloinn Mhilidh, is nidhthe nach é
A shoilbhfhir de thoirrcheas na ndréacht do shnuidhe, Is do foilceadh ins an dtobar soin na mbéithe mín, Is doilbheas tar doilbheas do réab mo chroidhe Nár stopas ar an ndoras tu indé san tslighe
Oidhche Shamhna i nGleann an Ghrágaire 'S eadh bhíos i dteamhaint ag camtha an smálaire, Críost 'san crann do bhloghadh a chnámh 's do bhrus Dár ndíon gach am ar dhream an chneadhaire sin
A fharaire ghil eagnaigh dar dhligheas mo rún Is taithneamh uile mh'anma fé chuing chirt dlúith, Cé deacair sin bheith scartha libh a shaoi ghluin bhúigh, Slán feasta agat, ar maidin is eadh bhím-se ar siubhal
Rachad-sa dh'on bhaile thoir 'n-a mbínn-se ar dtúis Marar haltromadh im' leanbh me gan daoirse dúr; Taiscidh-se mo leabhair dam go bhfillfad chughaibh, Nó go leagathar fé leacaibh me gan brigh san úir
Mo leabhair uile is ceanemhail do dhíonfaidh dúinn An faraire mear meanmnach gan puimp gan trúth d'eascair d'fhuil na bhfearachon do b'aoirde clú, Le n-abarthar Sliocht Chaisil is ba righthe Mumhan
Do Sheaghán Ó Dubhghail
A Sheagháin, a chara 's a dhalta mo chroidhe dhil-se 'Fhir ghrádhmhair chneasta atá fearamhail fírinneach, Is gránda an mhaise d'fhear thapaidh mhear bhinn mar me Ná rángadh dha'n scathamh so eatortha im píobaire
Níor cháim ná aithis ná easmailte choidhche dham Mná is fir mhaithe bheith tamall ag rinnce againn, Dánta a cheapadh 's do tharraing i scríbhinn chirt Ó thárladh im' racaire bhlasta san nGaoidhilg seo
Lá Samhna dá rabhas-sa le sleasaibh Laoi theas Lán d'amhgar fá channtlamh ar easbaidh maoine; Pláigh reamhar ar an ndream soin do ghread na Gaoidhil bhocht 'S iad do dhall me san am so, uch peannaid nimhe ortha
Is méinn liom innsint díbh gan bladar láithreach Cad é bheir sínn-na timcheall chapaill Mhártain, Éag mo dhaoine is laighead mo charad láimh liom S an saoghal bocht cinnte 'om stríocadh ar easbhaidh fagháltais
Mo scéan mo sceimhleadh scís, mo scalladh cráidhte, Mo chreacht, mo chaoidh, mo dhíth, mo dhanaid cásmhar, Éire i ndaoirse arís gan casadh i ndán di, 'S san aol 'n-a luighe 's eadh chím-se sreath dá cáirdibh
Má ghéillimíd do laoidh dar chansat fáidhe, Tá tréin-fhir ghroidhe le tigheacht gan stad tar sáile Do réidhfidh snaidhm do'n bhuidhin seo i nglasaibh thárlaidh, 'S do shaorfaidh sinn ó chuing na nDanar ngáibhtheach
Mo scéal chun cinn dá dtigheadh badh sheascair sámh sinn, Beadh léigheamh ar laoithibh linn is leabhair ársa; Féasta is fíonta is draoithe ag spreaghadh sár-chrot; Is tréadtha an fhill gan ríoghacht gan rath i gClár Luirc
Aréir im' leabaidh 's me atuirseach scíosmhar duairc, Mo chéile chneasta do mheasas gur shín liom suas, A taobh 's a mama 's a leaca mar shíleas fuar, 'S is léir gur ghlacas tríd eagla 's bíodhg ró-mhuar
Baodhchas radaim do'n araid-mhac aoibhinn thuas Le ndéintar fearta 's ler ceapadh an saoigal suairc, Mo bhé bheag mhaiseach go maireann, cé bhíos i mbuaidhirt, Gan bhéim gan bhascadh gan mhairg gan snaidhm gan guais
A Chumainn mar mh'anam 's a chara na naoi Muses Is tá soineanta searcamhail maiseamhail mín múinte Sin triochadh ar sheascaid do raidim ó chroidhe chughaibh-se De bhruinnealaibh cailce gan faice dá ndíon-chumhdach
Is tuirseach 's is fada mo thaisteal fá Thír Fhionntain Ag tiomargadh leabhar ceart seanchais Chloinn Niúil ghluin, Ionnus go gcasfainn an teanga do bhí múchta, 'S go gcuirfinn n-a beathaidh go haibidh arís chucha í
Níl duine 'n-a ngabhann, cé deacair a gcruinn-chuntas, Do cheileann a dadamh dá leabharaibh gaois-iomdha; Is deimhin a chara fá starthaibh nach fíor-lughaide Eisean dá dtairnginn-se asta a mbíodh ionnta
Is deimhin gur mheasas leis taisteal san tslighe chughat-sa Go bhfionainn go bhfeasainn go bhfaicinn do shaoitheamh lacht, S dá mbeadh siolla nó aiste dheas agat nár fríth liúm-sa Go ndeininn a ngraphadh go slachtmhar fé aoin-lúitrigh
Sirim-se feasta agus aitchim i bhfíor-chongnamh Gach siollaire slachtmhar le dtaithneann mo chaoin-tsúgra, Ionnus go gcasfadh an t-aitheasc badh chuibhe dhúinne Do scriosadh le Danair 's do scaipeadh le daoitheamhlacht
Tá fuireann ag taisteal tar caladh go Tír Iúgain Is fuinneamhail fearamhail draganta díoghlúnta; Brisfar ar Ghallaibh, 's beidh scaipeadh ortha 'dhruim tonnthach, Is cion ar ár dteangain bhuig bhlasta gan daoirsiughadh aca
Ar n-a thuigsint do go dtugadar Muinntir a athar taothnasc nó neamh-shuim ann, d'éis dó teacht ó Chorcaigh dá n-ionnsaighe san mbliadhain 1802
Táim, Dia linn, dealbh gan earradh gan eadach bláith, Is taid thiar mo leanbh beag mar me 's mo chéile ghrádhach; Tá an bhliadhain seo chaithte 's ní bhraithim me féin níos fearr, Acht tá Dia neartmhar is glacfaidh go séimh ár bpáirt
Mo chiach ná mairid na flatha ba léigheanta tásc, 'S bhí riaghalta rabairneach carthannach déarach sámh, 'Gá dtrialladh sagairt is easpuig is éigse is dáimh, 'S ní bhiainn-se dealbh 'n-a aice ná ar éan-chor tláth
Is liach nár fhanas san mbaile 'n-ar léigheas a lán, 'S gan iarracht fhada do thabhairt i gcéin ar chách; Acht dian-tsearc daingean is taithneamh mo chléibh thar barr, Do ghrian-treibh m'athar, sliocht Pheadair ó thaobh na trágha
A Dhia na n-aingeal do cheannuigh na slóighte 'S fuair pian is peannaid ar gharbh-chrois dóibh-sean Triall do'n Fhlaitheas gheal bheannuighthe ghlórmhar An triath ler graphadh an leabhar so 'im dhóid-se
Ámen
Aitchim fín an Rí geal acmhuineach árd, Do cheannuigh síth san gcraoibh do leathan-tsliocht Ádhaimh, A cheana clídh san tsaoigheal do mhaitheamh i dtráith Do'n bhfear deagh-chroidheach do scríobh an leabhar so im' láimh
A Shagairt d'fhuil Eochaidh is forusta fír-léigheanta Is ceannasach cosantach cobharthach caoin-tréitheach, Tré charthannacht fhoirtill an tsolais-mhic aoird naomhtha Ceaduigh mé oscailt na scoile san tsípéal thoir
Ó's dearbh gur follus me follamh ó mhaoin tsaoghalta Gan charaid im' fhogus gan chostas chun tighe dhéanamh, Ag teagasc do phobail s ag fortacht gach fír-ghéibhinn Gura fada fé chothrom tu 's oscail dam slighe éigin
Oighre is lorg is sonas is ádh gach bliadhain Go dtadhallaibh ort-sa a fhir shochma atá grádhmhar fial, Feidhm is fortacht is cobhair is grásta ó Dhia; Is éirigh a chogair dhil, brostuigh is bearr mo ghiall
A chaoin-bhean de phrímh-shliocht na n-árd-fhlaith n-úr 'S na dtigheasach nár cinnte le fáidhibh iúil, Sin brighdeach dheas aoil-chnis gan scáth ar dhrúcht Do scaoilim tré dhíogras le Máire chughaibh
Innsean mar bhím-se gan fagháltas liúm, Is líon beag mo thighe uile tár-nocht dúr, Acht tá Íosa, céad buidhe leis, go grádhmhar búidh, Is scaoilfidh gan puinn moille an phoráinn sin dúinn
Mar fhillfidh an bhrighdeach im' dháil ar gcúl Innsidh arís dam mar tá gach cúis, Ag muinntir do thighe-se, 's ar fhág do dhún Ded' chloinn mhaith, 's gan fuighealach a n-áireamh dhúinn
I dtuaith Dhún Bolg ag ndruidim le Féil Bhrighde, Gan chruaich gan chuigin go sinnil i gcéim daoirse; Ar Uan gheal Mhuire an fhuireann so a chéas Gaoidhil bhocht, Á ruagadh uile gan filleadh thar tréan-taoide
Is fada liom go n-amharcaim ag téacht im' chuan Peadar beag le bacalaidh de scéaltaibh nua, Go n-aithrisfadh go blasta dham tar éis a chuard An mairid uile a charaid sin san taobh soin tuaidh
Athchuingim an tÁrraid-mhac do shaor na sluaigh Ar gharbh-chrois go peannaideach i ngéibhinn chruadha, An teachtaire seo chasadh orm go héascaidh suairc, 'S a thearmonn gan bascadh ar bith gan baoghal gan buaidhirt
A-bhaile anois mara dtagaidh-sean fém' dhéin go luath 'S go dtairgidh a bhanaltra a n-a dhéidh ó thuaidh, Ar fhearta Mhuire bheannuighte 's na naomh ngeal tuas Go dtagaidh-sean go hathchumair i ngné gan ghruaim
Is cé gasta mise ar leabharaibh na bhfáidh do léigheadh 'S ar gach aiste shuilt do cheapadh le mac d'áithrigh Gréig Do mealladh mé le h-ainnir dheas na mbán gcíoch gcaomh Is nach mairg fear dhem'shamhailt bheir a shlán fí'n saoghal
Is lem' chaol-pheann do dhéanfainn-se aiste tré rún 'S mo chéachta is deas ghléusfainn ar mhaidin i dtiúin Le h-éifeacht mo bhréithreadh 'sé mheallaim-se í siúd Gach spéir-bhruinneal mhaordha budh thaithniomhuigheach liom
I dtig an tabháirne níor bh'anamh me ag glaodhach 's ag díol Is ainir dheas chaomh cailce agam ream thaobh 'na suidhe Idir fhearaibh ar an machaire ba thréan mo ghníomh Is goin bara aca ní fheachathas fós aon phuth puinn
An Béarla-so léighim go blasta breagh búch Nó caomh-startha Ghaedhilge ar seann-mhnaoi Lughaidh Thar tréunmhuir seadh bhéurfainn gan bhasga mo long 'S ar théudaibh na caomh-chruite spreagfainn díbh fonn
Is d'ár bhfeuchain tar tréunmhuir dá dtigeadh le cóir An taon so faoi néalaibh nach meastar bheith beo 'San sgléip seo 'dir Gaodhalaidh do bhfearra mé fós Ná sméirle leamh baoth ag a mbeadh machairidhe bó
I gcaitheamh na gcloch-charraige idir bhuidhin bhréagh fear De gheata nó de chladhthachail do'n síoch-tháin go pras 'Sé dearbhaidh gach aicme aca "mo chroidhe-chrádh ar fad Do shamhuel-se níor casadh linn acht Micheál Long"
An Ceangal Is eol dam laoithe do chumadh go dlúth gan cháim Ar bhórd na himirthe tuigim glan-chúrsa an chláir Ólaim gloinne go clisde agus diúgaim cárt Is pógaim bruinneal go milis le ciumhais na trágha
Go bhfeiceam i bhflaitheas an cailm-fhear cráibhtheach cirt Is deise ler grafadh an leabhar so im láimh istigh Fer geilichnis geanamhail greannmhar grádhmhar dil 'S is teinnios rem' anam nách maireann an mál so anois
Fuacht na scailpe seo deatach is gaoth gheimhridh, Cruadhas na leapthan so 's easbha bhruit lae is oidhche, Muar-chuid srathanna deachmhaidhthe is glaodhach cíosa, Thug buartha cathach me easbathach éagcaointeach
Mo scuaine leanbh go dealbh gan éin-nídh aca, 'S an tsuairc-bhean chneasta a mbanartla bhéil-bhinn sin, Cruadhas an reachta so ag Gallaibh dár ngéir-dhíbirt, Do bhuair do mheathluigh do mhairbh go léir m'intinn
Ar cuaird dá dtagadh san cara dom' fhéafraighe-se Níor thualang m'acmhuin a fhreastal ná a chaomh-dhion liom, Acht sluaighte danar ag taisteal gach éan-oidhche Ar fuaid ár mbailte 's ag bagairt an chlaon-dlighe orainn
Uain ná aga ní'l agam do ghléas caoil-phinn Le luaidhfinn graphadh mo leabhar i saor-scríbhinn; Táid uaim ar scaipeadh go seachmallach saobhnoíseach Suarach searbh ar aiste nár chéim chuibhe dham
A uain ghil bhanaltran bheannuighthe an chaemh-ríogh so, d'fhuascail scata ó pheannaid na ndaor-chlaoin-bheart, Ruaig-se Gallaibh a fearannaibh saor- Chríomhthain Uainn tar caise, 's nár chasaid go héag choidhche
Le léithe mo chéibhe 's le duille mo dhearc Is féidir a léir-mheas go bhfuilim ag meath; Ní léightar liom bhéarsa ná siolla n-a cheart, 'S is méala do'n Ghaedhilg mar scuireas le seal
Seóid bheag gheallas do charaid na hÉigse, Do stiúir na ndámh dar dháileas gear-shearc; Starthóir grinn de phrímh-shliocht Éibhir, Do ghrádhann a thír 's go fhíor an Ghaedhilg
Ar nglacadh na speaclaí do Mhicheál Óg ó Dhonnchadh Ó Floinn
Do fuaireas seóid dheas ghleóidhte ghreanta ghreadhnach, Is cé duairc mo shnódh, thug spórtmhar seascair saidhbhir me; Ní'l buaidhirt ná breódh ná brón nach blasta leighiseann, 'S is nuadh-ghlan córach dhamh-sa a chasann radharc maith
An suairc-fhear snódh-gheal móinte maiseach meidhreach Thug uaidh an tseóid sin damh-sa, 's dearbh deimhintheach Gur ghluais de phór-shliocht treón bhí i gceannas feadhna Uair i bhFódla fód-ghlais fairsing Feidhlim
Is tuar chun eólais mhóir is gastacht gaoise Do thuabhairt do'n óige leóinte leamh gan chríonnacht, Fuaim a bheóil dá mheóraibh geala míne, Nó ag bualadh cló ar sceól badh mhaith le hinnsint
Is buartha an sceól go deó 's is adhbhar maoithe Nach muar dá shórt-san beó san chathair chaoin seo, Ar uaisleacht meóinn ar chóir ar cheart ar chaoimhe; 'S ar a bhuan-tsearc drólann deóil do'n teangain Ghaoidhilge
A Uain ghil Óighe na trócaire cheannuigh daoine, Buanuigh beó go fóill an fhlaith so mhaoidhim-se, Gan bhuaidhirt gan bhrón gan bhreódh gan easbha mhaoine, Acht suaimhneach spórtmhar ceólmhar fleadhach fíontach
An gloine seo nuair chuirim-se ar m'aghaidh go deas Is cliste ceart ag tiomargadh a radharc dom' dearc; Na nidhthe beaga is mine ar bith bheir taidhbhseach glan, Is dá dhithin sin is minic mise i bhfeidhil mo cheacht
Caogad ar éin-deich dem' bhliadhantaibh atá Ar léithe mo chéibhe, is mo chiall ag trághadh; Ó'n gcraos-chorp ó'n saoghal is ó'n ndiabhal im'dhéaidh, 'Saor me ded' naomh-thoil a Dhia na nGrás
Is gránda an meon d'fhear leointe dhealbh mar iad Le grádh do phórtar dhól go ccaillionn a chiall Is a rádh ná tógfach comhairle carad na cliar Acht a mháthair dh'fhágaint fós is aithir sa diabhal
Mo náire mhór a stóir má leanfair-se iad 'S gan gabháil le'm chomhairle chóir-se feasta mar riaghail 'S a liacht sáirfhear seolta leoin an mearathal riamh Is d'fhág an t-ól air thóin sa laithicc 'na dhiaigh
atáim bocht buartha Ós folamh dhuit-se a chogair ghil sa ghrádh na rún Gan chostas leat ad' scolaire bhocht chráidhte dhúr Dar goballach ba scornn sin 's ba náireach liom Tu ad ghrogaire lochartha 'na spleadheas súd
Cuirionn an t-ólsa brón is mearuidhe oruinn Is cuirionn an óige a ccló 'na seandaoine Is cuirionn ár ngnó go mór chuim faillighthe Is tá an donas go deo adtóinse Uí Fheardhallaidh
Crádh don tsaoghal taodach is gan guideach cáil Is crádh do'n té ghéillfeadh dá raemus go bráith Sgáil bheag bhaoth 'éadtrom nach maireann acht spás Mar bláith na ccraobh léigtear le fearthuinne ar lár
Nách taobhuigh bheith éadmhar ná an earruid le neach Nách taobhuigh bheith faobhrach feargach feacht Nách taobhuigh bheith bréagach barbartha leamh Is ná taobhuig bheith claonmhar cealgach cas
Taobhuig an fhéile air aithris na sean Tréig cleasa an tsaoghuil si agus casuig air neamh Taobhuig an daonnacht sa charthannacht ghlan Is taobhuig bheith déarcach cneasta le lag
Taobhuig bheith saermhilis cneasta le neach Do mhéinn bheith dhá réir sin is t-aigne mhaith Taobhuig an réighteach do ghlaca gan cheas Is ná héimigse géille don eagluis cheart
Taobhuig gach féile na sagairt 'sa reacht Déin mar a déarfuid is cas ar do leas Glaodhfuidh an téag ort sis gairid do sheal Is éistse le bréithre is le teagasg na sean
A laeghdhil mo chléibh is a dhálta mo sgart Bí gaosmhar 'san léaghann agus gasta air gach stair Pé holc maith t-éadach a bhfaisionn no a ndaith Taobhuig dul d'éisteacht na naifreann ngeal
Taobhuigh an Ghaedhilg do labhairt go maith Taobhuigh an Béurla go blasta is go beacht Taobhuigh an fhéile ar aithris na sean Is taobhuigh dul d'éisteacht na nAifreann ngeal
Micheál Mac Phartholáin Uí Chaoimh cct
chun Michíl Óig
Imblíadhna gheallais dam cabhair a shíoguidhe úd, Le riaghail na naithreach mbeannaighthe mbinn gcaoin gciúin Go rianfam feasta a fearannaibh aoird-mhín Lughaidh An ciarsprit d'aistrigh reachta gach fír-dhlighe ar dtúis
Dia lem' anam, ní fheadar cá slighe is díon dúinn Ar dian-bhroid Danar fér leagadh gach Gaoidheal groidhe i n-úir, Acht triall a Bhanbain mhalartaigh chlaoin-chroidhigh dhúir I ndiaidh na ndragan ná tagann, bheir sinn fí chumhadh
A charaid chlúmhail ionnraic ghasta ghrinn-ghluin, Is maiseach múinte blúth a cheapann laoithe, Tabhair dúinne cunntas ceart is innsidh An mbeidh an trú bhocht bhúr so i gceannas choidhche
Freagra Mhichíl Óig ar Mhac Uí Chaoimh
A ghliadhaire ghasta ghluin chalma chaoin mhín bhúidh, Do bhriathra blasta ba thaithneamhach fír-bhinn lúim; Ní cian go leagfam le cabhair an Ríogh Nimhe úd Na diabhail seo i gceannas do tharraing gach daoir-dhlighe dhúinn
Sin cliar ag taisteal na mara go Crích Chuinn chughainn, An Brianach calma i gceannas na míltí long; Beidh iarsma ar Ghallaibh gan rachmas, ar dith ghrinn, dubhach, 'S an pian so 'om sheargadh scaipidh gan moill mí ar siubhal
Ciach do leathnuigh go fairsing fém' mhín-chlí ionnúm Nach fiar mo thairngreacht ghartha do'n chlaoin-bhuidhin úd; Acht biam-na feasta ar ár bpaidir 's ag guidhe trí rún, A ghliadhaire ghasta ghluin chaoin mhín bhúidh
A ghliadhaire chlúmhail chumtha chneasta chaoin-ghlic, Is riaghalta rún ag scrúdadh startha ghrinn-ghluin, Do rian suilt stiúruigh chugham-sa, a charaid dhíograis, Mar badh mhian liom sugradh subhach i measc na saoithe
Chun an Athar Domhnall Mac Cárrthaigh, Sagart Paróiste Ghleann an Phréacháin
Molaim do thrus anois a Ríogh- Chárrthaigh Oirdheirc oilte chliste chaoin-cháiligh, Ó rugais an cluithche sinn ar fhíor-námhaid, Borb-choin bhuile is truip na díoghbhála
Tá an pobal mar me go huile i bhfíor-ghairdeas Soilbhir sultmhar sona síothchánta, Ó chonncadar sibh-se ag tiocht go príomhláideach, Is bronnaim air sin duit fiche caoin-fháilte
Is follus gur muirinn linn do shíothcháin-se A lonna-mhic mhir is loinne líobrálta, Do foilceadh go cliste i bhfuil na gcaoin gCárthach, 'S na gCormac ndil dar chuibhe Crích Fáilbhe
Aitchim an Buinne d'fhulaing daoir-pháis ghuirt 'S ler scaipeadh a fhuil go dil ar chloinn Ádaim, Tu sheasamh againn anois gan fíoch námhad, A fharaire an tsuilt is fuinte fíor-áluinn
Micheál Mac Phartholáin Uí Chaoimh cct
ar ndul dá charaid ionmhuin do'n Talamh Nuadh
Micheál Óg Ó Longáin
Is creach 's is cumhadh 's is túirse croidhe is clí liom, An bheart do dhúbhail smúit ar Chloinn Chaoimh seo, Fear dar liúm dob' ughdar gaois-laoithe Thar sreabh na dtonn ag siubhal go tír coimhidhthigh
A ríogh-ráib dar dhligheas grádh mo chléibh istigh Dod' chaoin-rádh nach righin-ráidhte bréige soin, Ó scríbhis tráth na díodhacht-dhánta léightar linn, Guidhim sláinte is síothcháin mar aon is libh
Mo chroidhe athá le mí is ráithe réabtha ionnum, Gan puinn sáimhe im' clí a ghrádh ná sléachtadh suilt, Ó Mhicheal do fhíor-thracht i gcéin tar muir, Tug síon trágha an scríbhadh dhánta Gaedhilge linn
Ar ngabháil a chead leis an bhfear thuas
Dá mbiainn le fanamhaint san bhfearann so Féidhlim Do bhiaidh mo leabhair mo chaisc is mo ghréithre Gach bliadhain dod' cabhair-se, a fharaire ghléigil, 'S ó's triall dam feasta thar caise ná daor me
Is mo cháirde chléibh go léir fé'n bhfód Is mar táim dá néis gan éan-rad stóir, Bheir spás me féin ag gléas mo sheóil, Tar sáile i gcéin go dtéidhinn go fóill
Dá ndáilfadh Éan-mhac Dé na gcomhacht Mo slán a théacht go hÉirinn óig Bheadh cárt is céad dá nglaodhach dhe'n bheóir, 'S ár sláinte araon dá thaoscadh ar bórd
I n-iathaibh allmhurach ainbhfiosach éigcirt Ó's mian liom tarraing ann sealad ó'n dtaobh so, 'S gur bian a dhearbh nach aithnid dóibh Gaedhilg, Is grian lem' aigne amharc na ndréacht so
Dáibhidh Ó Duibhluachra cct
Do Mhicheál Óg Ó Longáin an tan do smaoin dul go Americá
An Talamh Nuadh
Glac-si mo theagasg gan chealg a Mhichíl óig Is ná seasamh ar machaire cathana choidhche dhóibh Leansa na bearta do chleachtach na saoithe romhad Ag aithris startha air ghaisge 'gus gíoch na dtreon
Féach gur leagadh le sealad na mílte 'n chóip D'á acfuine i gcathaibh 's in airm do bhí 'gá slóigh Is feara dhuit fanamhain feasta 'gus tíocht' nár gcomhair Ná do threascairt-se marbh gan tapadh na brigh fán bhfobhair
Stadfad dom theagasg, a chara, cidh síor mo dheoir, Is ní bhreacfad-sa leabhar fad mhairfios gan críona feor Bead feasta mar allamhuic treascartha tim gan treoir, Indeabhaidh dhalta na bhflathadh do dhíogach beoir
O's duine thu nach soineanta le saoithibh táisc 'S nach tuigsionach ar imirt cluithche draoi ná bárd, Cluinim-se go scuirfir-se ded' laoithibh phláis Go gcuirfar libh gach pinginn bheag dem' chíos im' láimh
Nach iongantach an gliogar duit a mhaoidheamh le cách Go gcuirfadh sibh ar mire sinn nó ar baois chun fáin; Gan Muiris liom má tuigthar dham gur fíor do rádh, Nach ursa leis do chumas ná do dhícheall báis
Ní file thu do chuirfadh siolla síos ar phár; Ní cliste sibh ar laoithe chur i ngaois le dáimh Ní'l tuigsint chirt id' inchinn ná inntleacht árd, Is dá bhithin sin badh scurtha dhuit ded' bhaois, a Sheagháin
Nuair chuireann sibh chun imeartha le Buidhin ghlan ghrádhach, Ní laoithe suilt is ionmhuin libh do scríbhadh 'n-a ndáil, Acht gliogaireacht gan innealthacht gan bhrigh gan áird, Le nidhthibh eile im' chluithche-se nár dhligheadh a dtrácht
A óigfir mhilis tá soineanta séimhidhe suairc 'S dar bh'eól gach siolla do shnaidhmeadh go céillidhe in-uaim, Cóir ar laoithe má's deimhin gurab é bhí uait, Fóill ná tuigidh go ndruidfinn ar éin-tslighe suas
A sháir-fhir shéimh céadfadh is carthannach caoin, Is dar thálsat nae mbéithe searc taithneamh is gnaoi, Dáilim féin spéir-bhean deas gheanamhail díbh, De bharr mo mhéar léigim ar ghailleamh gan díon
Chun Liam Uí Ríordáin Dá bhfiadfainn laoithe líomhtha léigean lán Le riaghail mhaith dhíreach draoithe éigse is dáimh, Badh mhian liom scríbhinn chaoin do dhéanamh tráth Do Liam Ó Ríordáin, saoi gheal tséimh gan cháimh
A ghrian mo chroidhe 's a dhíograis cléibh thar cách, Iarraimís-na guidhe na naomh i dtráth, Fiabhras nimhe de shíor ar thaobh ár námhad 'S go riantar slighe do'n bhuidhin seo ag pléidhe ár gcás Nótaí Mhíchíl Óig: A shoilbhfhir do shocaruigh na bhearsaí i n-uaim Led' chrobhaibh-se go soirbh sona i ndréacht grinn suadh, Dar Ghobnait is doilbh liom do shéaluidheacht uainn I n-oircheadas ag bodaigh chuthaigh chlaon-chuim chruaidh
Chun Sheagháin Uí Chonaill, go Tuath na nDromann
Dá mb'acmhain le ráidhte blátha binne luadh me, 'S a dtarraing ar phár go sásta i bhfuirim duanta, Do bheadh ranna gan ráfla dánta is laoithe luatha Dá scaipeadh idir dháimh ar Sheaghán Ó Conaill uaim-se
Is measa mar atáim gan fáth ná fios na gcruadh-cheacht
Is m'athair ar lár 's an táin ba thuigseach tuairim, De dheascaibh an cháis ní gnáth me idir na suadhaibh Ná ag grafadh na lán-star mbreághtha mar ba dhual dam
Ba mheanmnach linne ruith id' chomhair a laoigh Ag radaireacht suilt 's ag cur na sceól i suim, Acht graithin an uilc anois i bhFódla Chuinn, Ár bhfearainn aca agus sinn go mór n-a ndíth
Ná bhacaidh-se soin, tá fuireann chóir ag tigheacht Go gearannaibh Luirc le gcuirfar gleó nach tím; Scaipfid ár mbruid, is brisfid fós ár gcuing, Is beidh Danair ag ruith go sinnil fód mar bhíos
Chun Conchubhair Óig Uí Dhálaigh, i mBaile Mhistéala
A shéimh-fhir ghlic Ghaedhealaigh 's a charaid dhíograis, Dod' fhéachaint go héascaidh do rachaimis-na Le saor-chumann cléibh dhuit tar fearaibh Chrích Luirc, Acht claon-bhearta an tsaoghail is na nDanar ndíoghaltach
'Om chéasadh 'om thraocadh 's 'om ghreadadh bhídh-sean, Gan réidhteach ar ghéibheann na scaipeadh daoirse; Acht dá n-aomhad an Dé-mhac mo ghlasa scaoileadh Badh shaothrach me taobh leat ag cantain laoithe
Bheadh saor-chlanna Éireann i gceart a sinsear, Is téada go gléasta le spreagadh caoin-phort, Is dréachta 'gá ndéanamh i seana-Ghaoidhilg, 'S an Éigse uile i gcéimibh ná measaid daoithe
Mo léir-chreach mo léan is mo lagar nimhneach, An Ghaedhilg fé eiclips gan ceannas choidhche; Mar éagsat an laochra do chasfadh í sin, Is dá saoradh badh néata ghlacfadh caoil-pheann
Gach sméirle leamh baoth chun ar theangmhaidh puinn di Ní méinn leis a leaigean do ghraphadh arís linn; Is féachaidh a shéimh-fhir, cé beart nár cuibhe dhuit, Gur léigis-se féin mise i n-aistear roimhe seo
San tsaogal so tréimhse dá ngabhaimís-ne 'N-ár réimibh fé Éirinn chun t'athar dílis, Níor bhaoghal dam mo éaradh fé leabhar Gaoidhilge, 'S gurab éascaidh do dhéanfainn a chasadh arís air
Freagra Mhichíl Óig ar Mhac Uí Chaoimh
A leitir bheag bhláith slán leat go gcasair arís; Is déin deifir le bárr ghárdais chun faraire an ghrinn; Reicidh leis tráth cáile na haiste ar a mbím, Chun gleice le námhaid láidir nach acmhuineach sinn
Gur leigeas ar lár ceárda 'n-ar cleachtamair suim, Eiteal tar fál báire agus blaiseadh na dighe; Ni deirtear liom dán sásta, agus stadas de scríbhe, 'S is meirgeach támhach thárlaidh soin barra mo phinn
Leigim 'n-a dáil báin-chnis gan faic ar a taoibh, Geil-chnis ghrádhach áluinn tais mhaiseamhail mhín, Ar ceilg-ghoin námhad ngáibhtheach dhá sheachnadh síor; Go bhfeicidh go sámh sár-churtha a leanbh i dtigheas
Chun Sheagháin Uí Mhuláin i gCorcaigh Sin stáidbhruinneal mhnámhail is geanamhail gnaoi, Is tá tár-nocht gan scáth uirthi ar ghailleamh ná ar shíon, Le barr cumainn grádh dho thar fearaibh na gcríoch, Chun Sheagháin ghil mhic Phádraig go sleasaibh na Laoi
Ní áirímhim-se Cáit chneasta charthannach chaoin, An mhánla dheas ghrádhmhar gan magadh gan puimp, Badh náireach an cheárd soin a dearmad linn Gan tracht uirthi im' ráidhtibh at recte ar nglacadh mo phinn
Chun Donnchadh Ó Floinn, i gCorcaigh
A fharaire dhil eagnaigh is gaoismhar grádhach Is d'eascair d'fhuil na bhfearachon do b'aoirde cáil, Glac-se anois mo scata bruinneal binn tais bláith Gan beanna bruit dá dtearamonn ó rinn go sáil
Cleasa nimhe cealgacha an tsaoighail smáil Dom' chaitheamh as mo bheartaibh is dom' chlaoidhe thar barr, Fé ndeara dham ná deachadar-san roimhe seo id' dháil Graphaithe go slachtmhar cliste caoin gan cháim
Is aitchim sibh a dhragain mhilis chaoin-tais cháidh, Ó's agaibh-se is maith fhios iad a scríbhe ar phár, Gan tarcaisne do thabhairt ann dom' dhícheall báis, Acht gabhaidh lem' bheag-acmhuin-se mar dhíol san dáil
Tá mearathal ar m'aigne agus líon-ruith lán Mar mheathadar an t-arraid-shliocht soin Mhílidh bháin, A maireann díobh go scaipithe gan chrích gan áird, 'S a bhfearainn uile sealbhuighthe ag druing tar sáil
Níl leabhar suilt dá graphadh againn ná scríbhinn bhláith; Ní mhaireann file feasach fuinte a shníomhfadh dán; Níl meas anois ar chantain mhilis bhinn na ndámh; Acht glamharnach an Ghalla-ghiolla bhuidhe 'sé is fearr " Is leath-chothruim an aiste seo ar a mbím-se is cách; Ní gheabhainn-se a leabhair-sean im' shlighe as a n-áit, Is mo leabhair-se bíd aca-san seacht mí agus lá, Cé feas go bhfuilid dafhichid seana-mhíle óm' thráigh
Acht geabhad-sa ar eachtradh fe Chríochaibh Fáil, Ag racaireacht 'sag rannaireacht 's ag scríobhadh gach dáin, Dá gcasfar liom san mBanban ghluis aoibhinn bhreágh, 'S beidh leabhair agam startha suilt is laoithe a lán
A fharaire an ghrinn is gaoismhar Gaedhealach glan, Is dathamhail díreach díleas déid-gheal deas, Abair-se linn, nó an sílir féin a shearc Go gcarsfar ár náimh arís a hÉire amach
'Sé meastar le druíng san tír seo i ndéinim stad, 'S do chluinim-se, a laoich, dá ríomh é i mBéal na bhFear, Dá dtagadh an bhuidhean gur scaoil a scéal tar lear, Go mbeadh Danair ar tí ár millte in-éiric as
Go mbeadh scaipeadh agus sceimhleadh nimhe aca ar Ghaedheal-fhuil ghlan Gearradh agus díoghaltas timcheall Éireann Airt, An cailm-fhear groidhe an naoidhean 's an bhé bheag dheas, An tseana-bhean chríona fior-bhocht aosta lag
Chun Diarmaid Ó Longaidh i Maghchromdha
Sin duine ler dhaithnid ceasna is díth na nGaedheal, 'S tá urramach aibidh cneasta caoin le cléir; A shloinneadh agus a ainm geabhthar linn ar mhaor, Biorar is barc 's a dteacht i gcuing maraon
Freagradh Dhiarmada ar Mhicheál Óg
A Chumainn ar fad 's a dhalta chroidhe mo chleíbh, Tuigim go ceart do dhearbh-intleacht léighinn; Urraim an aingil, neart na diadhachta féin, Go fuinneamhail barc ar eas le gaoith i gcéin
Tuigfir-se m'ainm gasta i gcrích 's i gcéill, Mar gourthar me i gceart ó arm Ríogh na naomh; Mo shloinneadh len' ais ó mhac an chinn nár ghéill, Fuireann i gCaiseal daingean díon buidéil
Chun Seagháin Uí Choileáin i bParóiste Míorois i gCairbreachaibh
Ó's duine thu mar chluinim-se 'tá léigheanta suairc, Tuigsionach i laoithibh suilt 's i ndréachtaibh suadh, File maith do chuirfadh siolla i gcéill 's i n-uaim, Id' chuideachtain níor mhisde liom dá dtaoscfainn cuach
Sin Finne-bhean deas mhiochair mhilis bhéal tais bhuan, Bruinneal bheag na muirear-fholt is néata snuadh, Gan foithin bruit mar innisim dá gcaomhnadh ar fhuacht, Do leigim-se go hinnealta dod' fhéachaint uaim
Chum am Athar Seaghán Ó Néill i gCill na Mullach
Le mórdháil le sólás le taithneamh trí ghreann Do'n Óghán gheal cóir-cháileach gheanmnaidhe mhodhmhail, Cé leór-lán feadh an fhódáin seo i bhfuilimíd sonn, I gcómh-dháil ár gcómh-scoláire rachaimíd ann
A chumainn mo chroidhe 's a dhíograis thaisce mo riúin, A ruire na Ríogh 's a Rígh ghil Fhlaitheas na ndúl, Ó's tusa do scaoileann oidhche is eadarshuth chughainn Coimirc is díon de shíor an sagairt so dhúinn
Litir a chuir Seaghán Ó Braonáin, ó Bhaile Mhic Aindriais, i gConntae Chiarraighe, ag triall ar Mhicheál Óg, go Cill Uí Mhurchadha i n-aice Corcaighe
A bhile de'n dáimh rug barr ó éigse an ghrinn Is binneamhail rádh 's is áilne bréithre binn, An bhruinneal do rádhais-se, d'fhág go déarach sinn Ó Cheangail sí páirt le náimhde Cléire Chríost
Muna dtigir im' dháil, ar bhán-bhrat aoldha uait scríobh Gach laoithe agus dán ghníonn dáimh id' thaobh-sa dhe'n chrích, Oir is binne le Seaghán do ráidhte i n-éifeacht cruinn 'Ná cruitire clár is gáir na n-éan ar chraoibh
Mo mhilleadh go bráth mo chrádh go n-éagfaidh sinn, Mar cuireadh chun fáin sliocht áluinn Éibhir Fhinn Do bhí i gceannas go hárd i gcáil 's i gcéim san gcrích Gur thaisteal tar sáil tréibh Mhártain shéan an rí
Chun Sheagháin Uí Bhraonáin, Baile Mhic Aindréis, i gCo
Chiarruidhe
A fharaire shéimh thréithigh ná feacadh-sa riamh, Is d'eascair d'fhuil trein tsaor-fhlaith bhí carthannach fial Mara raidfir-se dréacht éigin dom' cabhair aniar Ní bhacfad lem' rae shaoghail tu ná caitheamh it' dhiaidh
Chum Mhichíl Uí Longáin láimh le Corcaigh
A chaith-bhile cháidh d'fhuil láidir laochda laoich Ba lannamhar tráth ag tnáth go tréith a náimhad; Ní'lir-se táir, is tu is fearr 's is léigheanta laoi Ó Chorcaigh na mbád go mághaibh deigh-réidhe na Midhe
Cuirim-se id' dháil, a ráib, ar chaomh-bhrat chaoin Go dtiocfaidh thar sáil mór-tháin a dhéanfaidh díth; Goinfar do námhaid, sliocht Mártain shéan an Rí Is d'aistrigh tráth ó ráidhte naomhtha Chríost
'Sé deir laoithe na bhfáidhe ráidhte 's dréacht gach draoi Ar mheamraim bhán ó ár na nGaedheal do scríobhadh, Fé Nodlaig gan phlás go mbeidh rás le Faobhar-ghuib claidhimh Ar a maireann ded' námhaid ag sáir-shliocht Éibhir Fhinn
Ceangailte ag báb níor thárladh féin go fíor, 'S ní meabhair le Seaghán go bráth ag béith bheith síor; Ní'l maitheas i mnáibh, 's iad d'fhág go tréith mo dhíth Gach a maireann de'n dáimh fé cháin ag Béaraibh fhill
Gloine badh chumhang liom le diúgadh ná an cnagaire 'S má castar me is tú-sa fé subhchas i dtabhairne Beidh fáidhe gach cúige go humhal ann 'n-ár bhfarraidh-na 'S ní fhágfam an dún soin go ndiúgfam an baraille
Seaghán Ó Braonáin
An Dara Freagradh I mbeó-cruth gan breóiteacht im' ballaibh atáim, Céad glóire le comachta an té dhealbhuigh bán; Sómnus 'om fhóigse nuair thagann gach tráth Níor leóir leis me leónadh go treascartha acht spás
A leógain is eólgusach radaireacht dáin Is glóire dod' chóige thu i gceannas mar táir, Led' ghlórthaibh a bheó-ghoin gach Sasannach sámh De'n chóip seo nár órduigh Rí rathmhar na ngrást
Géillim a shéimh-fhir is binneamhail rádh As naomh-shruth na Raomann gur ibhis do sháith, Mar is tréan tigeann dréachta go milis ód' láimh Ar aol-bhrat dom' fhéachaint go sultmharach sámh
Ar éan-chor ná déinidh-se mise d'iomcháin' Mar nach léim d'ibheas éan-rud as srothaibh na mbáb; Ní héigeas deigh-léigheanta ná tuigsionach dámh Me féinig acht réice leamh liosta gan áird
Is fada mise ar mearathal Cé deacair liom duit innsint, A bhile mhilis mhíonla De shíolrach na leoghan Ba lannamhar i dtreasannaibh Gan eagla roimh náimhdibh, Ag leagadh marbh mílte Le fíoch-nimh i ngleó; Ciaca b'fhearra dham bheith ceangailte Le mascallach, de'n fhíor-fhuil, Ghasta ghreanta ghrinnmhar Gan maoine gan ór, Nó caille dhubh do shnaidhmeadh liom Nar chleachtadar a sinsir Acht ceachardhacht is cinnteacht; Sin scríbhte mo bhrón
Micheál Ó Caoimh cct
do Mhicheál Óg
Dá mbadh mise an file amra Dhéanfadh ranna creanna i gclódh, Do scaoilfinn laoithe i bhfuirm dána Le ró-ghrádh do Mhicheál Óg
Ní mhaoidhfinn feacht ar mac an eólaigh Ba ghaoismhar cóir le seóladh peann Uaim is aiste ar fheabhas Éireann, Slat gheal chaomh do phréimh ó'n nGleann
Do leitir dá bhfághainn im' láimh a Mhichíl Is deimhin go ndáilfinn fáilte fíor-chaoin; Deirim a ghrádh, 's ní ráfla maoidhmíd, Gur cheileadh do pháirt le Seaghán an ríghnuidhe
Chun Phartholáin Uí Longáin go Caisleán an Phúca láimh le Dún ar Aill
'S cé cuireadh me i gcéin seal i bhfad om' mhuinntir 'S gan duine 'em chaomh-ghaolta lem' ais san dtír seo, Is milis glé an scéal liom le clas 's is aoibhinn Go bhfuil slisne 'en ghéig chéadna n-a stad san gcrích sin
Nár chuirtar mé i n-éagcruth fé leacaibh sínte, 'S nár chluinidh mé scéal ort nár mhaith le hinnsint, Sinn araon i n-éin-tigh go gcaithfam oidhche 'S an gloine i gcéim gléasta dá bhlaiseadh timcheall
Chun Donnchadh Ó Floinn i gCorcaigh
A Dhonnchadh go saor-ghnúis ngil, Léig-se chugainn i scríbhinn Cad is riocht dár gcáirdibh thall Do réir teasta na mór-Ghall
No an fríth an freagradh fós Ó'n gcoiste gclaon gan deagh-nós Ar an mbile milis mbocht Do chursam uainn gan éan-locht
Aithris dúinn gan bhleid gan bhaois An mbeimíd mar a dubhraois, Is duanta ár sinsear sár sean Dá n-ath-chur linn ar mheamram
Táim-se mar an bhfáidh fítheal 'Graphadh ar mo lán-dicheall, Chur bhur dteangan mar sin beó Gan urdhubhadh gan aith-cheó
Chun Eoghain Tóibín, Sráid na Blárnan i gCorcaigh
Is é bhreóidh sinn gan gnó linn gan meidhir gan áird Eoghan croidhe-gheal Tóibín bheith tinn mar atá; A Mhóir-Chríost do fhóir sinn ó threighead-goin plágh, Deonuighidh an leoghan groidhe seo leigheas i dtráith
Chun Eoghain Uí Shúilleabháin, Oide Scoile, i gCorcaigh
A Eoghain ghil ghasta 's a dhalta na Muses mbán, A Leogain chailce de mhaithibh Shíol Shuilleabháin, Le mór-ghean daingean dot' ainm dot' chlú 's doth' cháil Tá Pól beag agam dá thabhairt go humhal fed' láimh
Micheál Óg Ó Longáin cct
Chun Seagháin Uí Dheasmhumha, máighistir scoile do bhí i nInnis Eoghnáin, aga raibh a mhac Pól, ar scoil
Beannacht is céad uaim féin le taithneamh díograis, Do'n bhfaraire shéimh de phréimh-shliocht Chlanna Mileadh, Is blasta do léighfadh Gaedhilg, 's is deas do scríbhfadh, Is labharann Béarla géar go gasta gaoismhar
A dhaltha mo chléibh, má's méinn leat seanachaidheacht ghlan, Imtheachta Déirdre léigheamh is mac beag Aoife, Startha na Féinne, is éachta Clanna Baoiscne, Nó beatha na naomh ngeal nGaedhealach neartmhar ndíleas
Tá agam-sa féin gan séanadh startha sinsear, Seanchus séimh ar Éirinn fhairsing aoibhinn, An fhaid mhairfam araon san taobh so d'fhearann Chríomhthain Do gheabhair do dhaethin dréacht ndeas aiste is laoithe
Ag cur a mhic Pádraig ar scoil go hInnis Eoganáin, chun Sheagháin Uí Dheasmhumhna san mbliadhain 1818
Séamus Ó Cruadhlaoich do b'ainm do Shagart na paróiste sin
Gluais ort a bhuachaill bhig aeraigh óig Fé thuairim na n-uasal nach claonmhar nós, Is cé muar í do chuaird-se thar Éirinn mhór Ní bhfuairis chomh suairc iad i n-éan-bhall fós
Suairc-shagart suadh-suilt i gcéill 's i gcló, Buan-oide buacach dhon aos bheag óg; Ar Uan gheal na muar-fheart, tug saor na slóigh, Buanuigh gan buaireamh na séimh-fhir sóghmhail
Sluaighte ban uasal na gcraobh-fholt n-óir Beir uaim leat mar dhualgas le géir-shearc dóibh; Is dá chruaidhe 'n cuisne bhuailfidh ar thaobh na n-ógh Ní'l ruainne ó'n bhfuacht soin ná eadach leó
Freagradh Sheagháin Uí Dheasmhumhna
A shuairc-fhir chaoin stuamdha 's a bhile léigheanta, Do fuaireas uait sluagh bruinneal milis maordha; Bhí gach stuaire aca i nuadh-bhrat 's i n-iorradh néata, 'S níor bhaoghal fuacht dóibh ruathar ná fearthainn spéartha
Nuair fuaireas an sluagh soin ag teacht 'om éileamh 'S me ag gluaiseacht le fuadar ó theagh an Éin mhic, Ghaibh muardhacht go gruadh me 's do chroitheas géaga Seacht n-uaire gan fuaradh le'n bhfuirinn gcéadna
Cé gur mhuar dóibh a n-ualach fé theas na gréine, Le cluan-stair gur luadhadar liom easbhaidh éadaigh, An uaill sin im' chuan-sa níor ghaibh acht éaradh Trém chruadhtan i n-uan-bhruit ná bearradh caorách
Id bhuachaill tá suairceas is geallaim féin duit An cnuasach do fuaireas go scaipfad é leis, Ní n-a chruadh-shreabh bheag shuarach acht n-a thuile ag géimreach N-a muar-shrothaibh buana gan eagal éaga
Caraid Phóil, is dar ndóigh ní dearmhadtar, Tu chur san chomhar ag Seón Ó Deasmhumha
Do'n Athair Domhnall Ó Súilleabháin, ar dteacht do ó Mhagh Nuadhat go Corcaigh san mbliadhain d'Aois Chríost 1820
Cluinim féin go dtáinig sonn A críoch Laighean na Laoch-Lonn go príomh-phort Mumhan Mic Con, An tsaoi do chrú na n-onchon
Domhnall dreach-ghlan déid-gheal dil de dheigh-shliocht oirdhearc Éibhir, craobh ós cach is lonnrach las, saoi i n-eagnaidh 's i n-eólas
Dual do'n té seo ráim im' rainn filidheacht féile foghlaim, gaisce uaisle clisteacht ciúil, saordhacht suaircis gan ain-iúil
Míle fáilte d'ua Eoghain go hor cuilinn caoin-cheolaigh, minic bhí san taobh so theas, a theacht narab 'aimhleas
Sul líonsat danair tar tuinn go hiaith ghlais Éireann áluinn, is gur ghabhsat sealbh ár bhfonn le gaoi feall agus for-lonn
Do rachainn-se féin 'n-a dháil go meadhair is go mórdháil, do chur fáilte rem' chara mun' mbeadh nimh ár n-eascara
Is an saoghal saobh gan iocht dom' rad go taomach tár-nocht, gan buar gan buailte gan brígh, gan ionnmhus árd go ndímbrigh
Cuirim ar Mhicheál an Maor mo chur ar Neamh na nÁrd-naomh, gan daoirse doilgheas gan duigh, maraon 's an té seo ch l u i n i m
An Ceangal
Cluinim go dtáinig tráth san mbaile seo thíos Siollaire sár-mhaith sásta searcamhail síoch, Bile do dhearscuigh d'ard-fuil Chaisil na ríogh, 'S ar Mhac Mhuire na ngrás an ráib do thearmonn síor
Don Athair Ó Meádhra
Micheál Ó Longáin cct
Tá áthas cléibh ar Ghaedhealaibh Banba, Idir dháimh is chléir is Éigse seanchuis An Ó'n sairfear séimh do theacht in' easbog Sé Liam geal calma Ó Meaghra
Fear fearamhail fíontach súgach súil-ghlas Carthannach cumtha lúthmhar láidir Ceannasach clumhail múinte meanmnach Searcamhail suairc gan gruaim in aigne Gura fada bhéidh suas go buan gan mhairg Gan bhuaidhirt gan bhascadh gan bhearna
I meabhair i léigheann i méinn 's i maitheas I bPearsain 's i scéimh i gcéill 's i gcneastacht Ní fheadar cá mb'éidir d'aon dul thairis Sin céim is barra ag an mbráthair Acht baodhcas buan le h-uan na bhFlaitheas A theacht de mhuar-thoil thuath is Eaglais An chraobh gur bhuaidh ó Chluain go Caisiol Gan phlé gan bhuaireamh bhuairt ná eacharann I Luimneach thuaidh gur luadh an Easbog An suairc-fhear carthannach grádhmhar
Is fearrde Ó Tuathaig muar fad mhairifidh sé N-a pháirt gur gluais an buacaill blasta so Is áilim uaim ar Uan na Banaltran Buan go rabhuid i gClár Luirc Ní'l eiriceach baoth ná fanatic claon Do thiocfadh i ngaor a dtreadhta súd Ná go mbuailfidhear caoch gach n-aon de'n aicme sin Le fearta Phroinséis ar ghlaodhach a dhalta leis Biaidh Óileán na Naomh ar Éirinn gairmthe Is aifreann Dé dá léigheadh i nGach Mainistir Sgéal nach taithneann le Sátan
Micheál Óg Ó Longáin cct
Sin feasta cuis áthais ábhacht is aitis I bfearántaibh Áilbhe 's Chaisil go deó In' Easbog mat thárla an bráthar beannuighthe Is grádhmhar cráibhtheach carthannach cóir Faraire fáithghlic fáilteach fearamhail d'eascair d'fhuil Mheádra mheamnaigh mhóir Na flatha ba gnáthách deaghthach fairsing fliuch Táin is árd tug taithneamh do' Órd Ba cheannasach clumhail maiseamhail muinte Searcamhail súgach siubhlach feasamhach Fiúntach fliúrseach ghnúisgheal greannamhar Caithiseach congantach muirneach meacanta An fhuireann ba chliste nár dóith bheith Dearóil i dtreasaibh na dtreón
Ní'l eiriceach smáil ná stráille fanatic Cé fada dho'n Táin ar mearathall mhór Ná casfaidh i dtráith ar Cheárd na bhFlaitheas Le ráidhte breaghtha blasta an fhir óig Is dearbh gur fearrde Clár glas Banba Teastas is cáil is acfuin san eól Sagairt is bráithre táid go deingean I bpáirt an tsáir-fhir chneasta gan go d'fheartaibh an úir-mhic cheannuigh go humhal sínn Is fearra sín congnamh cúl is oraaid dho Do stiúr go múirneach cugainn in' Easbog é Cúis fá ndiúgfam lionnta 's beathuisce Go múinte marthannach spreagam ar sámhchruit Le dlúith-shearc dearbh do ráibh na nÓrd, Ó Tuaithigh féach gur céim is ceannus do Gradam is séan fad mhairfid sin beó Dalta Próinséis a laogh 's a leanabh Do thaisteal go héasca feasta na chomhair Dá ndeascaibh araon is é do mheasaim Le h-aon toil Dé 's le feartaibh a comhacht Go mbeidh Oileán na Naomh ar Eirinn gairmthe Is Cléir go scleipeach salmach soghach I Luimneach longmhar suidhte na Dhúthaigh Dlighthar gan diúlta an t-úrghas múinte clumhail carthannach Liam Ó Meádhra an mál do chanaim-se Bliadhntach láidir slán go rabhaidh-sean Ag riar ar chách 's n-a bhláth ar Eaglais Is linn ní deacair a shláinte dh'ól
Do'n Athair Micheál Ó Fithcheallaigh
Cé thaistealas ó Chaiseal toir go Béara ar fad Ag machtnamh slighte 's bearta buile shaoghail na gcleas, Ní fhacadh-sa dá sagartaibh do b'fhéile neach Ná is blasta binne labharann an Ghaedhilg 'ná an fear
Is deimhin gur thriall m'iarracht ó'n Sionainn 'n-a dháil Le meidhir is mian 'fhiafhraighthe 's 'fheicsint tar cách, Greadhan-fhlaith fial ciallmhar is cliste ar bith cáil, 'S é deagh-mhac dian Diarmada Uí Fhithcheallaigh an ráib
Chun Donnchadh Ó Floinn i gCorcaigh, ar bhfagháil scéala uaidh gur tuigeadh dho féin go raibh ag druidim le ceann a théarma ar mbeith dá céadfaidhe uile agus dá neart ag dul ar gcúl uaidh
Is atuirse géar cléibh liom 's is barra ar mo bhrón A fhir charthannaigh shéimh thréithigh nár cheachardha meóin, Mar bhraithim ar scéal éigin dá dtagann im' threó Go meastar id'chéill féin leat nach fada bheir beó
Go bhfuil dalladh agus daor-chlaochladh ar do dhearcaibh gan ghó, 'S gur laguigh do ghéag ghléigeal ba neartmhar ar ghnó, Ná tagair do chéim chaomh-choise trasna an róid, Is gur mheathais go léir 's é sin dearbhadh an sceóil
Stad-se go réidh éist agus fanaidh go fóill Ag seasamh go tréan fé choimirc Athar na gcomhacht, Ód' leanbh is é chaomhnuigh len' fheartaibh thu fós, Is feasta ó's faon aosta dhuit glacaidh do dheóir
Ná mealladh thu an saoghal claon-so, tá a atharrach romhat, 'N-a gcaithfidh gach n-aon géilleadh agus freagairt do'n chóir, Do chaithis do shaer-thréimhse go seascair le sógh, 'S dod' leanbh ní baoghal daor-mheas ná aithis it' dheóidh
Ní seanduine baoth aosta thu meathta gan gnó; Níor chaithis do ré, b'éidir duit seasamh go fóill; Acht casachtach ghéar bhaoghlach do laguigh do threóir, Le'r bhascadh do chaomh-chéadfadh idir achmhuin is eól
Aitchim go tréan saothrach ar leanbh na hÓighe I ngarbh-chrois daer chéasta do cheannuigh na slóigh, Ó's fada an t-aon tréimhse ná feacadh thu a stóir, Go ndearcam go léir a chéile i bParrathas fós
D
Ó Floinn, cct
chun Mh
Uí Longáin
Dá mbeadh fhios ag Micheál an earráid 'nar thuiteas-sa Agus fáth rúin mo dhiombháidh is mo ghearán chroidhe uime sin Mar chailleas tré bhaothnasc an téud dob ionmhuin liom Iar dhraoi na héigse mo chaomna ba mhinic linn
Do dhealuigh óm chaomhthacht-sa an t-éigeas gan imreas Gidheadh d'fhuathuigh me is m'árus an lá úd do chionnta-sa
Acht d'á maithfeadh an daoi-si mo ghniomhartha go huile dam Do gheallfuinn go fíor do an tsuim sin uaim d'ionnarbadh
Oir admhuim mo bhaethmheas iar ndéanamh an ghníomha Gur thuigeas gur tréin tsearc ba mhéinn liom do shíolchur Go marthannach nó mise agus gol ghean na ndaoine Gur mealladh me as m'éirim d'fhúig me go neamhghaoismhear
An freagra ar sin
A Dhonnchadh a chogair ghil 'sa ghrádh mo scart Air m'fhocal duit gur doilig liom do chás le seal Is an tsolas-bhean dheas bhrollach-gheal bhí grádhmhar glan Bheith goirtighthe mar chloisim-se sna sláinte lag
An bhoichtineacht lér clogadh me is lé'r cruadhadh ar fad Thug folamh mé gan costas cear gan áird gan raith Nó is brostathach do rachmhun-se 'sis dána deas Do t'fachair-se a racaireacht mo ráidhte leat
Freagra ar an rann so do chuir Donnchadh Ó Floinn ag triall air
Tuigim gur tearcsa maoine do dhíbir sibh-se Óm' theagh óm' chaomhtacht 's gur thréigeabhair mise; Dearbhaim díbh nár ghaois me thréigean Ná chur i ndearmad ar gcaitheamh mo théarma
Sid é freagra Mhichíl Óig: Beannacht is céad léigim-se feasta chun siubhail Le taithneamh ceart saor cléibh do'n fharaire chlumhail; Greadadh ar an saoghal claon so atá dhom' chaitheamh ar gcúl, Fé ndeara ná glaodhaim féin mar do chleachtainn n-a dhún
Is fada ná déintar aonach ná margadh liúm, 'S is annamh a théidhim ag éisteacht an aifrinn riú; Acht im' shean duine bhaoth aosta bhocht dealbh gan fonn Ná earradh dheas ghlé néata badh mhaise dhom' chom
Ag machtnamh ghach scéil léightar i leabharaibh liúm, 'S ar thairngreacht Naomh Éireann 'nar ghealladh ar dtúis Scaipeadh ar an bhféinn gcaemhtheach thar fairrge anonn, 'S is dearbh go lae m'éaga ná hamharcfad siúd
'S é mheasaim gur bréag baothacht is bladar ba rún Do'n aicme ler léir-leigeadh na startha soin chughainn, Acht aitchim an Récs naomhtha a mhaitheamh soin dúinn, 'S go bhfaiceam go léir a chéile gan mhairg na dhún
Chun Dhonnchadh Uí Fhloinn, Micheál Óg Ó Longáin, cct
M'fhad-chuma mo chathugha mo chás mo dhíth An cheaschumhang so ag neadúgha le spás ad chroidhe Acht an Mac úd do ghaibh púir is páis nar ttaoibh Do chneasúgha gach cnead dubhach atá dod chlaóidhe
Seanúghdar dheaghchlúmhala atá dá mhaóidheam Gur dleacht dúinne deachmhúgha na sláinte dhíol A shearcrúin o's mar siúd do thárla dhíbh Dar liom is maith súil le na fághuil arís
Geanaire an 4 lá 1824
Risteárd Mac Coitir, ó'n gCladh-choill ar bhruach na Brighde le hais Ráth Chormaic, cct
do Mhicheál Óg Ó Longáin, i nGleann Maghair
Bliadhain fé pheannaid ar leabaidh is me tinn breóidhte Fé chiach gan aistear is mo bhallaibh go críon feóidhte, Mo scéal cé haindeis tá agam-sa fíor-dhóthcas Go sciathfar Banba ó reachtaibh na claoin-chomhairle
Tá Ó Conaill gan mhairg 'n-aghaidh namhaide Chláir Féidhlim Le cumas ghá leagadh gan arm ná scáth scéithe, Acht friotal a theangan mar Shalamh na sár-chéille, Nó an duine do tharraing cun fearainn sliocht Árd- Éacob
Sin míle bruinneal gan foithin gan scáth éadaigh, Acht dlaoi-fholt cluthmhara cruipinneach cáidh-chraobhach, Le díogras cumainn ó imeall ghlas Ráith Shéarlais Chun Mhichíl mhilis ghlain mhiochair Uí Longáin léigthe
Sin spéir-bhean gan chéile uaim chughat a shearc, Acht sméirle dhein éigean ar phlúr na mban; Gléas-se do chaol-pheann go lúthmhar pras, Ó'n gclaon-bhodach saor í agus tabhair di fear
Ag freagradh ar Risteárd Mac Coitir
A shéimh-fhir is léigheanta 's is núinte meas, Is léan liom do ghéag gheal gan luth gan phreab, Do chéile dheas mhaordha go dubhach fed' cheas Mar aon le n-a caomh-shliocht, 's gan a súil-sean leat
An bhé úd gan chéile, acht rúcach leamh, Do léigis fém' dhéin-se ag tnúth le fear, 'S é badh mhéinn liom dá bréagadh 'n-a dhúthchas ceart An Saesar tá ag plé dhi nach rún le Sag
14 Trogháin 1833
Dar mo láimh-sa a leabhráin bháin Tiocfaidh lá agus badh fíor Go ndéarfaidh neach ós cionn mo chláir Ní mhaireann an lámh do scríobh
Dá bhrigh sin a léightheoir bhig ionmhuin Sirim do ghuidhe chun Dé ar mo shon
Chun Conchubhair Uí Iarfhlaithe, ag iarraidh iasacht leabhair air
A fhir shoineanda shlachtmhair tá carthannach séimh go leór, 'S do thuigeann gach aiste do cheapadh san nGaedhilg romhainn, Ó's ionmhuin libh startha do scaipeadh le réic dhem' shórd Cuirfad-sa a-bhaile do leabhar is buidheachas mor
Siosma agus agall na leanbh mbeag mbaoth so im' chomhair, Is dlighthe na Sacsan ler creachadh na Gaedhil mo bhrón, Tuitim na seabhac ba thaca 's ba chéim do'n eól, Bheir mise go balbh gan aiteas i mbréithribh beóil
Sin triochad is daifhichid is seascad is caogad fós De bhruinnealaibh bharrfhionna dheasa gan bhéim 'n-a gclódh, Le hiomarca taithneamh do raidim-se féin id' chomhair Gan timheall gan ainnimh gan earradh gan éadach leó
Tar éis do "Eachtradh an Mhadraidh Mhaoil" do scríbhadh i gCúil Uí Mhurchadha, i dtigh Sheagháin Uí Dhubhghaill
Dá n-innsinn Eachtradh an Mhadraidh Mhaoil im' scéal, Nó an Ghoill san gcarraig ler cailleadh na mílte laoch, Nó an cuimheascar catha thug clanna Mhic Chuinn do'n bhFéinn, Aoin mhac fleascaigh ní abair gur bhinn leis é
Chun Máire Ní Bhriain i Maghchromdha
Iasacht leabhair do fuair uaithi roimhe sin, agus do gheall Micheál di a chur a-bhaile chúichi
A gheil-chnis tséimh is béasach beacht-mhúinte, Ní reicfinn leat bréag i gcéim nár cheart dúinne; Gan deifir gan phléidhe gan baoghal ná mearughadh ar bith, Bead-sa fe'n scéal so do réir mo gheallamhna
Chun Sheagháin Uí Mhuláin i gCorcaigh, dá iarraidh air, Aodh Mac Aingil do tugadh ar iasacht dó tamall roimhe sin do chur thar n-ais
Sin scaodh beag bairrfhionn do raidim go saordha sóghmhail Do'n Gaedhilgeach ghasta soin d'eascair de phréimh-shliocht treón, Is cé léir dá maireann gurab aicme iad nár aosuigh fós Táid maordha maiseach 's gan earradh gan éadach leó
Tá a gcraobhfuilt casta 'n-a mbeartaibh ar néimh ar óir, 'S a gclaon-ruisc ghlasa go ramhar glan péarlach beó, Is caol deas mala ar aighthe gach béithe 'on choip, Is déide cailce i mbalsam-ghob craorac cóir
A gcaomh-chnuic ghearra nár glacadh le héinne fós, A réidh-chruibh leabhaire bhaineas ar dhaor-bhruit sróill Gné gach ealtan is abhalla is craobhcha cnódh Éise ar easaibh is caismirt na dtréan-fhear romhainn
Is léir dá n-amharcadh Aicil thoir gné agus clódh Éinne 'en banna so ag taisteal go saor id' chomhair, Go léigfadh thairis an ainnir bheag béaltais mhódhmhail Trer traochadh acmhuin an dragain mhir éachtaigh mhóir
A shéimh-fhir chneasta atá carthannach céim-ghlan cóir Is léigheanta teagasc i startaibh i gcéill 's i gcómhad, Má's méinn leat caradas cheangal le haon dem' shórd Cuir Aodh Mac Aingil a-bhaile go héascaidh im' threó
Léigidh seachat an scata fad th'aol-bhruigh romhat Go ndéinid caradas ceangal is céad-ghean cóir Led' chéile cneasta is led leanbhaí ba shaordha nós Dá éis sin glacaidh-se an aicme gheal tséimh fé dheóidh
Ag iarraidh iasacht "Eachtra Thriúr mac Ríogh na hIoruaidhe" ar Mhicheál mac Taidhg Micheál Mac Ionnrachtaigh, 23N32, 10 i gCnoc na gCóirneach
A fhir chiúin shocair shona shíothchánta 'S tá fuinneamhail foirtill sochma caoin grádhmhar, Druid liom, bog mo dhochta is bí'om páirteach, Cuir chugham Cod Lan Locht 's a dhís bhráthar
Do Dhiarmaid mhaith Ó Longaidhe i Maghchromdha
Bearta baotha is cleasa claona An chama-shaogail smáil seo Ler caitheadh faon gan treabh gan tréad Gach flaith de'n Ghaedheal-fhuil ársaidh Fé ndeara mé-se ag stad i gcéin Gan teacht le tréimhse id' dháil dam, 'S go mb'fhearra scéal liom bheith led' thaobh 'Ná spreagadh saor na sámh-chrot
Is fada géar atáim-se féin Gan teacht ag féachaint Mháire 'S an leabhar saor darab ainm Aodh Do chasadh ar phéarla an bháin-chnis, Ainnir aobhdha bhlasta bhéaltais Ghasta Ghaedhealach ghrádhmhar, Is cneasta méinn dá bhfeacaidh mé 'S is fearra tréithe is ráidhte
Ag iarraidh iasacht an "Chronicum Scotorum" ar Sheaghán O Coileáin, i bparóiste Míorois i gCairbreachaibh
Is fada mo chuaird ar uathadh cluithche ná ceóil, Ag tarraing adtuaidh ó bhruachaibh Sionann na seól, Le taithneamh is muar-thuairim tar iomarca slógh Do'n dragan gheal uais shuairc seo ná feicim-se fós
'S má's pearsa cheart chnuais suadh-oilte soilbhir Seón; 'S go bhfreagrann dá mhuar-thuairisc i bhfuinneamh 's i n-eól; Raidfid go luath suaimhneach mear soineanda romhainn Luis tairngthe anuas ar chruadh-theine chliste gan smól
Sin seascad is buan buadh buille ceannas is comhacht d'ainniribh cuach-chuanda is cailce cruth beó Do raidathar suas uainne, le taithneamh dil dóibh, Gan daingean ar fhuacht duartan ar ghailleamh ná ar cheó
A shoilbhfhir dhil oirdheirc is riaghalta reacht, Is ná togarann bheith goirgeách ná dian le neach, Tobhair dham an Cronicum ar iasacht seal Is bíodh orm-sa i n-obantacht a thriall tar n-ais
Chun Sheagháin Uí Chaoimh go Teampoll Mhichíl, ar bhás Michíl Uí Chaoimh san mbliadhain 1806, ag iarraidh iasacht "Lóchrann na gCreideamhach" air
A Sheóin a chara a dhalta 's a ghrian mo scart, A fhir ghleóidhte chneasta ler cheanglas mian is searc, Is brón lem' aigne adhbhar do liach le seal, Ar dtreón nár mheathta bheith marbh gan rian i bhfeart
Oigfear acmhuineach araid
iadhain ait Beódha barramhail beannuighthe briathrach beacht Córach caithiseach carthannach ciallmhar ceart Dóid-gheal dathamhail daingean dil diadha deas
Fórsach fearamhail flaitheamhail fial go feas Gleóidhte geanamhail greannamhar grianmhar glan Leoghanta leabhar-chruibh lannamhar liadmhach lear Móinte meanmnach meacanta mian le maith
Cé brónach bascaithe deascadh agus rian na gcneadh Beith ag beodhacht cathuighthe, feasta n-a dhiaidh ní ceart, S gur dóigh le a maireann do thaithigh a riaghail 's a reacht I gcómhair na n-aingeal a anam gur thriall ar neamh
Ó seóladh seacat it' aice san mbliadhain seo me Gan cheól gan charaid gan leabhar lem' riar agam, Is cóir dhuit, a fharaire eagnaigh chiallmhair ghlic, An "Lochrann" lasmhar úd a thabhairt ar iasacht dam
A ghrian-fhlaith bhreágh ciallmhair nach goirgeach gnúis Is tá fial fairsing fiafraightheach forasta fionn, Is diadha glan riaras ar bhochtaibh id' dhún, Tabhair iasacht, mar iarras, an bhosca soin dúinn
Dá iarraidh ar Ribeárd Breathnach cúpla sean-leabhar do bhí ar iasacht aige uaidh d'fhágáil aige chun go n-aithscríobhfadh sé iad uile
A bhile mhiochair mhilis shnuidhte shéimh-ghluin tsuairc, Cár mhisde sin dá scribhinn-se an méid sin uait
Do bheadh guidhbhe an Leinbh Bhig 's A bhuime i n-éinfheacht suas Chun Muire sibh-se choimirc is do léigean buan
Ní'l file fuinte chuirfeadh siolla i gcéill 's i n-uaim Mar rithid sin ó'n tSionainn ghil go Béara an chuain, Má leigir-se na nidhthe seo do dhéanamh nuadh, Ná cuirfidh laoithe i bhfuirm chirt dod' shaoradh ar ghuais
Ní'l cion anois ar laoidhthibh suilt ná ar dhréachtaibh druadh Ná ar fhriotalaibh na fuirinne bhí i réim ghluin uair; 'S é thuigim go bhfuil tubaist thuirseach dhaor, monuar, Ar gach nduine aca ler bh'ionmhuin an Ghaedhilg a luadh
Tuilleadh dhe mar thuigim-se is daordha snuadh 'Ná ar inniseas a Ruibirt ghil san méid seo luadhas, Go mbeidh sibh-se is mise ciorrbhuighthe nó saor ó ghuais I nIfreann nó i gcuideachtain na naomh ngeal thuas
Ní'l duine ar bith san Innis seo do bhéarfadh duais, Is d'imthigh sin chun ghliogair uile an Éigse uainn, Fuireann gheal an oinigh is lucht déanta duan Gur thuiteadar 's go bhfuilid sin go léir san uaigh
Fiche ceart ar thriochaid de gheal-bheithibh uaim Gan foithin bhruit dá gcoimirc ná dá gcaomhnadh ar fhuacht, Le cumann dil do'n tsiollaire mhear éadtrom shuairc Nar chrith roimh imirt luinne guirme géire cruaidhe
Ceangal
Breathnach beódha beóltais blasta béasach Shlachtmhar seólta córach cneasta céim-ghlan, Aitchim dó ar an gComhachtach geal do shaor sinn A chasadh fós i ród a leasa dhéanamh
Chun Pádraig Uí Cuannaigh
A scríbhinn beir míle geal-bheannacht uaim leat Le díogras do'n tsaol ghlan is cneasta tuairisc, Groidhe-fhear gan chinnteacht do char an suairceas Mar sloinntear ó'n gcraoibh sin de mhaithibh Cuannaigh
Innsidh gan righnas dom' charaid uasail Go mbím-se ar mo dhicheall ag graphadh stuanna, Ag cur laoithe Seana-Ghaoidhilge is startha is duanta Go gaoismhar i scríbhinn ar aithris suadh suilt
Do'n Athair Pól Ó Briain is eadh adubradh an cúpla rann so, ag gabháil buidheachais leis fá'n nGramat graiméar do chum sé san mbliadhain 1809
Cé fada ar lár bláth geal ár dteangan dúthchais Gan mheas gan tabhacht, scáinte gan ceannar recte ceannas
conganta, Tá seabhac sámh sár-oilte is maiseach múinte De Chlannaibh Táil ársaidh do chasfaidh 'n cúrsa
Beart tug bárr áthais ar feadh na Mumhan, An leabhar breágh atá againn chun teagaisc múinte; 'S an fear do dáil an áis sin go cneasta clúmhail Ar cheap na nGrás ngrádhmhar a dhaingean-chumhdach
Chun Seagháin mac Muiris Uí Chaoilte i mbaile Cathrach Druinge
Beannacht óm chroidhe le díogras cléibh chun Seagháin d'eascair d'fhuil Chaoilte an groidhe-fhear Gaedhealach grádhach; Flaith charthannach chaoin nach cinnte méinn is cáil, Is aithchim-se ar Chríost a dhíon fé scéith na ngrás
Táid leabhair dheas' Ghaoidhilge linne féin a lán, Startha agus laoithe draoithe éigse is dámh, Racaireacht ghrinn ar ghníomhartha Féinne Fáil, Is do gheabhair do dhaoithin díobh go héag a Sheagháin
Adamhaim gur gheallas-sa go séimh-ráidhtheach Gramad beag do thabhairt duit um Fhéil Phádraig, Níor mheasadh liom an teachtaire do ghlaodhach láithreach Fé ndeara dham ná grafainn-se gan éan-cháirde
Gidheadh, ní bhéarfar im' chodladh orm arís, oir dá nglaodhfadh do theachtaire i gcionn seachtmhaine beidh sé roimhe agam le n-a léigean chugat
Scríbhneóir an leabhair seo cct
cun an léightheóra agus go háirithe cun a cloinne féin
A séimh-fhir ghil go bhfuil an leabhar so id' dhóid, Má léighir-se anois ar chuireas ann de'n eól Is léir go gcuirfidh sibh i n-am san ród Chun naomh-bhrogh Nimhe is cuir do mheabhair a ghlór
Éighim is itchim, sirim ceann na Órd Go saoraidh sibh-se is sinne i n-am an ghleóidh, An Gaedheal-fhuil uile thiocht go ceannsa cóir Fé scéith Mhic Mhuire is coimirc geallta dhóibh
A laogh na gcumann fuiridh leam go fóill, Tá an t-éag ag druidim linn gach am de'n ló 'S me i mbaoghal bheith curtha singil seang fé'n bhfód, Camhain-se na dlighthe mheabhruigh Pól
Aitheanta Dé is na hEaglaise
Chun Airt Uí Laoghaire, dá iarraidh air tamall de'n mór-leabhar do thug sé féin ar iasacht do roimhe sin do chur chuige le Pól ba theachtaire chuige an turas soin
A fhiail-fhir ghasta tá searcamhail seólta subhach De ghrian-tsliocht fearachon calma cródha clumhail, Triall-se an leabhar a-bhaile le Pól beag chugham, 'S ní cian go gcasfaidh ort geallaim gan gó dhuit súd
Sin triaith-bhean chneasta is cailce 's is gleóidhte gnúis, Is riaghalta i mbeartaibh, 's is cartannach córach ciúin, Gan cliabh-bhrat ceatha má's fearthainn má's reódh má's drúcht, Ag triall chughat feasta agus fanadh id' chómhair go dlúth
Chun Airt Uí Laoghaire
Sin seascad glan saor-bheithe gan faid ar a gcom Le taitneamh ceart géar cléibh do'n fharaire chlumhail Do eascair de phréimh Laoghaire ba rabairneach rún, Lem' Peadar beag féin leigim-se feasta chun siubhail
Raideadh an scaodh séimh-bhruinneal marthannach búch Do'n cheathrar chaomh chéim-chliste carthannach úd, Is aithriseadh sé i n-éifeacht do'n ghasraidh chlumhail, Gur gairid bheidh Gaedhil Éireann fé ghlasaibh na mBúr
Ag cur fáilte roimh an Athair Pól Ó Briain go Corcaigh, san mbliadhain 1815
Ad-chluinim go dtáinig sonn chugainn go deisceart Éireann, fír-fhile faobhrach re fios, saoi nach éadtrom san oidios
Pól a ainm ceart le cóir, Aithghein díleas an cheád- Phóil, Dochtúir Diadhachta dian dil, tréaduidhe tréan an Dúilimh
Bile beódha bríoghmhar buan, breitheamh blasta na saor-dhuan, de deigh-shliocht Lugh' Meann na n-each do bhí 'n-a Árd-rígh Muimhneach
Cé Laighneach do gairmthar de is Muimhneach d'iocht is d'fhéile; gach ríogh-fhuil rathmhar fil ann dar dhúthchas Teagh Chinn Chorann
Mór chomaoin tar cách eile ar an dTeangain Ghaedhilge; do chum Gramat, lór a mhéid, nár frith roimhe a leithéid
Míle fáilte d'Ua na mBrian go Crích Éibhir na n-óir-shrian; iomdha neach anois i bhfus ler fearrde a thíocht n-a bhfogus
Aithbhir orm-sa ná tabhair A' Fhir iúil 'san ealadhain, ar son gach béime dá bhfuil san mbeag-shaothar im'dheabhuidh
Saoradh sinne Maor an Ríogh Ar gach olc, ar gach ain-fhíor, go rabhsam uile 'n-a thigh mar aon 's an té ad ch l u i n i m
Chum Mhichil Uí Longáin an dara lá do Nodhlaig na bliadhna MDcccxiiiii
D
Ó Floinn cct
Más guilimne an fáth fár thráig do chaomthaed No fuath do ghlacais do dharadh na Gaoidheilge Ní dual do t-amhail a dtasisge ar aon mhodh A truailiughadh t-anma, a damaint do dhreachda
As mithid má ail leat fáth an réabadh So d'arguin-charaduis, theagbhuidh re tréimhse, Do dheilig sibh-se re duine, dá bhféadfadh Bhíodh arachdach urraimeach ursonta d'éigsibh
d'aithris rinn re h-iogras breithre Tré labhartha beoil 's dod' dheoin dhá ngéasadh Óir ní fhaicim gur foghanta deoir óm mhéara Dod' spreagadh chum aithris fairce do chréachda
méid do chréachda má goineadh tu
Bí beo nó marbh dein deabhaidh dom fhéachain Go bhfeicfir am dhóid-se óir-cheárd léigheanta, Do theagbhuig lan d'oirtheas fá'm chomairc go déanach
Do chinnfeas mór mheanmuin ar sheanchaidhthe Gaedhilge
Do thuigim go sonnradhach priomh-chlú d' Éirinn 'S do nochtas go grinn dinn fíor-thinnis Fénus 'S gach géag is bláth uaig d'fhás go h-éibhir Mac Tanaiste Gholloimh do bhrostuigh go hÉirinn
As ionmhuin liom taithniomh is caradas éigse Ós cionn na haicme ghrádhas rachmus is réim-se Ná smuain gurab' airgiod cealg an tsaoghail Do badh áil linn taraint od' chófra shéighion
Do Pheadar Breathnach, Baile Fhinn
I mBaile Fhinn thoir is fíor go bhfuil An caoin-fhear cliste caomh-ghlan, Breathnach beódha slachtmhar seóltha Tapaidh treórach tréin-mhear; Saoi le suairceas, croidhe gan cruadhtan, Gnaoi gan gruaim roimh chéadtha; 'S ar an Rígh atá thuas a dhíon gach uair Go bríoghmhar buan gan éislinn
Labharann Gaedhilg ar mhaithibh na hÉireann, Is taithneamh leis dréachta is dánta, De Bhreathnaigh an tsléibhe 'seadh an cailm-fhear séimh An gasradh léigheanta láin-cheart; Tá rabairne is réim ann, fairsinge is féile, Is aigne déarcach deaghtach, An faraire gléigeal achmhuineach aerach Ceannasach céim-ghlan cráibhtheach
'Sé Peadar mo rún tar fhearaibh na Mumhan, Fear searcamhail súgach sásta; Is dearbhaim sonn dá gcuireadh-san liúm Nár bh'eagal linn púir ó náimhaid
N-a scaipeann gach smúit dem aigne ar dtúis Nuair amharcaim gnúis an tsáir-fhir, 'S má theagmhann dúinn dón tabhairne shiubhal Go mblaisfam le fonn a shlainte
An Ceangal
Díolfaidh an faraire cneasta mo dhorn laoithe Le píosa tailimh do thabhairt ar chothrom cíosa; Le taoibh na fairrge feasta go socair síoch dham; Is cruinn 's is blasta do ghlanfad gach costas tríd leis
Do'n Athair Seagháin Ó Murchadha, Easpog Chorcaighe
A Uain ghil fheartaigh tug fairsinge Shíol Ádaim, Buanuigh feasta agus neartuigh gan díth sláinte Suas ár nEaspuig go hacmhuineach fíor láidir Chun fuascladh thabhairt ar lagaibh gan puinn fagháltais
Ní'l fagháltas ar fagháil dam ná sealbh saoghalta, Is mo cháirde uile táid-san i nglasaibh éaga, Gártha na ngárlach mbeag ndealbh ndéarach Seadh d'fhág mise an tráth so ar easbhaidh éadaigh
Le suairceas urrama cuirim i suim dom' thriaith An fuacht ag druidim linn tuigidh 's an Geimhreadh ar dtiacht, Ba dhual fine dho file gan mhoill do riar, Níor muar dam culaidh dheas chluthair badh dhíon dom' chliabh
"Agus fuaras í"
Chun an Athar Seaghán Ó Murchadha
Easpog Chorcaighe dá iarraigh air "Scáthán an Chrábhaidh" do fuair sé ar iasacht uaidh roimhe sin d'fhagáil aige chun go scríbhfadh Peadar é
Is é an leabhairín seo 's taithneamhaighe dá rángadh fós, Is gasta gaois 's is leathan líonmhar lán de'n eól; Táid ceasta críonna is glas ar mhíltibh go craíbhtheach cóir 'S a bhfreagarthaí go feasach fíor ann dáilte dhóibh
Athchuingim i nAinm Íosa, a sháir-fhir mhóir, Ná fearguighthar feasta linn tu, acht fág go fóill, Tá Peadairín dá ghraphadh síos ar lán an tseóil, 'S ní fada an mhoill go gcasfaidh arís id' dháil gan smól
"Thángadar a lán leabhar ó Áth Cliath chuige roimhe sin agus n-a dhiaidh soin"
Ag iarraidh iasacht "Bheatha Chríost" ar an dTighearna Easpuig i gCorcaigh
an tAthair Seaghán Ó Murchadha, san mbliadhain 1819
Itche is áil liom d'iarraidh I n-onóir Íosa chruth-niamhdha, má's dleaghthach le hiarraidh soin, A Easpuig uasail ionmhoin
An ainim sirthear linne beatha Mhic na Maighdine, d'fhonn ár maitheasa theacht de 's maith na comhursan bochte
Ní fhaca, níor theangmhaidh liom I dteangaidh ársaidh Éirionn, Laoi ná aiste dréacht ná duain Is fearr bhogfadh croidhe claon cruaidh
Croidhe gan truaighe agus gan taise, súil nach suairc le so-mhaise, ar a leagadh i n-ucht Mhuire ná caoinfadh Mac na Trócaire
Ár mbeannacht mar is cuibhe d'Easpog chlumhail Chorcaighe, tug an tseóid sin a sleadh cuinn an tsaoi noch d'fhóir ár ndoghruinn
A Dhomhnaill a stóir ghil 's a thaisce thar cách, De phór-sliocht na leogan nár cheachardha cáil, Fóir-se ar ár ndó-fhulang ó's agat atá Mór-chosnamh eólais is seanchais Fáil
Ag iarraidh iasacht leabhair ar Sheaghán Ó Muláin agus ghá thabhairt ar an teachtaire dul dá iarraidh
A ghiolla bhig óig chóraigh is Gaedhealach grádhach Imthigh-se romhat treóruighthe tréan do'n tsráid; Innis do sceól do'n eólach gan bhéim 'n-a cháil Is cuirfidh an tseóid gleóidhte sin saor im' dháil
File glan mór-eólais is léigheanta tásc, Soineanta seól-chóirighthe saordha sámh, Do gheineadh de phór treón-fhlaith is Laochra Fáil Is do hoileadh ar bhórd ordha na mbéithe mbán
Do-chítar i gclódh óirdheirc tar éis a lámh Laoithe 'gus comhaid chomhfhocail na héigse b'fhearr, Fuinneamh is treóir lóchrann is phoenics árd, Mo chumann go deó deónach go n-éagfad Seaghán
A phobail na Curradh mar thuigim 's nár dibh-se, 'S ó Chorcaigh go Luimneach rithfidh bhur gcáil timcheall; A Dhia cár mhiste ba muca nó bán-chaoira Seoch leabhar bhur n-oide dá imirt i gcás cíosa " Freagradh ar Labhrás Ó Buachallaigh
Dearbhaim duit-se a chumainn 's a mhíle stór, Mo leabhar dá imirt ná cuirfinn ar shlíghe dá shórd, Acht mo charaid go bhfuilid sin uile san chill ar feódh, 'S me dealbh gan ghustal ná pinginn de'n chíos im' dhóid
Do Liam ó Duinnim tréis 23B15
an Fiannaidhe - Scéalta Fiannuidheachta - do scríobhadh dho
An leoghan groidhe dar chóirigheas an méid seo im' láimh A speóis ní'l i sógh an tsaoighil bhocht bhréagaigh smáil; N-a nódh-thigheas go gcomhnuidhidh go saordha sáimh, Is ar Mhór-Chríost a chomh-dhíon fé scéith na ngrás
A Chumainn dil nó'n misde libh mé théacht arís Go scribhfinn cuid ded fhriotalaibh i n-éifeacht ghrinn, 'S go n-innisinn gur duine thu bhí déarcach caoin Ler bh'ionmhuin lucht luithe chur is dréacht mar sinn
Ní misde sibh-se cumann glan a dhéanamh linn, Nuair is sinnil tusa id' chuisleanna, 's go dtéidhir do'n chill, Guibhfam chun Mhic Mhuire libh tar th'éis má bhím, Ó's duine thu tá tuigseanach i gcéill 's i gcrích
Chun Shéamuis Uí Bhriain go Baile hInndean
A Shéamuis a laogh ghil 's a bhuan-díograis Do léigheann Seana-Ghaedhilg go buadhach binn beacht, Léigim dot' fhéachaint-se sluagh sídh-bhan Gan éadach dá gcaomhnadh go bruach Faoinseann
Dob' aithreach dá ndearmhadfainn Pádraig Óg, 'S a bhanaltra mhaith mharthannach nár cháineadh fós, Ná an ainnir mhilis mhascallach do táitheadh leó Gan mo scata bruinneal barrfhionna do dháil n-a gcómhair
A fhir cheannsa chliste charthannaigh 's a shearc mo chléibh-se, Is d'eascair d'fhuil na bhfearachon de mhaithibh Gaedheal glan, Sin Peadar beag chun reatha chugat go haibidh éadtrom; Cuir a-bhaile leis mo leabhar chugham, is bead-sa buidheach dhíot
Mithid damh-sa triall trátha d'fhéachain fir na fíor-fhátha; ar mhaith ar mórdhacht ar mheas níor frith liom fós a chóimh-mheas
Gall Gaedhlach gasta grianach; saoi go séimhe sáir-mhianach; dar thálsat naoi mbéithe mbán lacht a gcíoch go ceart comh-lán
Ní bhfuil puinn dá mhianach linn san taobh so theas de'n Éirinn ler bh'annsa séimh-ghuth ár sean ná'n tsaoi cheannsa le saer-ghean
Hannraoi gléigeal grádhmar Heard, gan mhóid gan bhaois gan mhóir-bhleid; buan go raibh gan taom tuirse Ar Bhaile Bhreac dubh-ghluise
Do Phádraig Ó hIongurdail, i gCarraig na bhFear
A fhlaith chaoin shúgaigh thréithigh De cheart-chraoibh chumhra Ghaedhealaigh Na ngaiscidheach bhfionn De ghlan-tsíol Niúil Do ghaibh fíor-chlú le daondacht
Beartuighidh siud, is féachaidh Cé lag-bhrigheach túirseach tréith me, Gur bhailigheas chughaibh Go deagh-chroidheach dluth Na haistí cumhaidh so ar Éirinn
Do chuireadh an giota so ag triall ar Chonchubhar Óg Ó Dálaigh, i mBaile Mhistéala
Ó thuigim nach fear thu charas gaois ná greann, 'S nach ionmhuin leat na flatha ag tigheacht id' cheann, Muna gcuirir dhá ngraphadh feasta arís do leabhair Go hifreann leat i measc na mílte deamhan
Is dursan ná maireann flaith na mín-chrobh leabhair Do bhí soineanda slachtmhar treabhach tigheasmhar teann; Is muilthinneach ghlacfadh fear dem' shighe-se i n-am, Ní hionann 's a mhac sé an raille righin gan greann
Conchubhar Críona Ó Dálaigh
Chun Aindrias Mac Sheagháin Uí Shúilleabháin
Idir dhá Nodlaig dá dtograinn triall n-a dháil 'S go dtiocfadh go molfainn i gcothrom a chiall 's a cháil, Fear soineanta soilbhir sochma nár iaidh a lámh, Slisne d'fhuil Eochaidh dar dh'obair bheith fial le dáimh
An cine san chogadh nár thogair bheith riamh go tláth Ag ionnarbadh Lochlann ndoirbh a hiathaibh Fáil, Níor scriosadh níor lomadh níor torcradh iad tar barr Gur cuireadh le Cromail na pobail fé riaghail mar táid
Mac Dé ler ghlan-tsaoradh úir-shliocht Ádhaimh, Do cheap réalta is teacht éisc ar srúill ag snámh, Do cheart-chaomhnadh i stad shaor go súgach slán, An fhlaith shéimh seo Aindréas Ó Suilleabháin
D' Aindrias Ó Súilleabháin, ar dtéarnamh dho ó'n dtrom-tinneas do bhí air i gCorcaigh san mbliadhain 1828
Baodhchas go sléachtach le hUan na nGrás, Ler saoradh sliocht Ébha go buan san pháis, Nár éagais den taom soin cér chruaidh an cás, A sheimh-fhir nár éimigh bheith suairc le dáimh
An saoghal dona daor so dom' buaireamh tráth, Gan gréithre gan éadach ná a luach im' láimh, Ná léigeann me i néan-bhall n-a luaidhfinn trácht Ná dhot' fhéachaint-se féin dul cé duairc an dáil, Ná géill-se dá réir sin 's ná smuain go bráth, Gur taothnaisc chas chlaon duit ná fuath thar grádh, Ná teídinn seal dhot' fheachaint gach uair mar chách, 'S ná haomhuigh bheith éadmhar le suadh dem' cháil
Eoin Ó Comraighe, cct
A bhille gan bhéim, 'sa réaltain solais na ndruadh Do fuineadh go léir as saorfhuil Ghollaimh na mbuadh Do chumas a reamhchur dréachta a bhfoirim 's duain
Do bhrosta fád' ghéin le méin an duille seo uaim
Uaim sin chúibh-se air siubhal gan spás thar lear Nuadh-ghein cumtha is chúilfhionn, bhláthmhar mhear Bhuadhaich-ghil mhúinte, an ubhairchruit álain dheas Gan truaill gan cionnta, cclúid, ccáil, ná ccleas
An cleasa béithe, géirscrios gallaibh, nó droigheacht, No fheas gur éag an eigse b'fearra san rígheacht Bheir teast do thréithe, gléire t'fheartha sa ligheacht Air feagh mo rae 's mo shaoghail am aice gan tigheacht
Gan tigheacht am' ghlacaibh is dearbh gur díth mhór liom Do laoithe gasta glic ceapaighthe a bhfíor-fhoghlaim Acht bíodh
doléite air m'fhalaing gur easnamh is dith eólais d'fhág sinn gan caidreamh flatha na foinn oidis
Oideas na ndréacht is léir gur chleachtais go beacht Is ó bhrollach na naoí mbean séibh do ghabhais a lacht Forastacht céile, éifeacht, eagnadh is dleacht Le cothrom is féile, is caoimhe, a t'aice is feacht
Ós feacht gur dhíosadh Clió a lacht ad bhrágaid-si, Is gur las do chroidhe le díoghrais gean d'á cáil-se Is eagal sinn nár ghrinn leat searc ár bpáirte Gé b'aitios linn bheith ríomhtha ameasg do cháirde
A ccáirdeas cumain leat b'ionmhuin liom tréimse teacht, Is ná cáin mo thuigsin tré laige mo dhréacht gan slacht, Gé sámh do chuirfir-se friotal na néigse air cart, Do'n dáimh-shriuth, mionaim, nár fliuchadh le braon mo thart
Tart an óil mo bhrón
do chleachtas le seal Sa measg na neólgach chóir bíon m'ainm air ceal, Fear dam shórt más dóith, gur thaithneamhach leat Sin feas mo mheodhain, 's mo chlódh gan easnamh agat Sin agat go dearbh an teasdas do dhlighid cách d'am
Is aicim má thaisgid mo reanna dhuit poinn sásaimh, Ceartaigh air leabhair-bhrat meamraim laoi táite 'S air ccasa do'n teachtaire glacfad uaig í is fáilte
Taisdil gan spás a bhláith-ghein chailce gan cheas 'S na hadmhadh fáith do réais na taisge do chneas Go tabhair 'na láimh mo pháirt mo thaithneamh 's mo mheas 'S mo bheannacht le grádh de Mhicheál Ó Longáin theas
Aig seo comhartha cumain agus caradais ó Éoghan Ó Comhraoidhe a Luinmeach sic Mumhan chum Mhichíl Uí Longáin Charaig na bhFear i CConntae Chorcaidhe 27 June aois an Tighearna 1829
Do'n Tighearna Easbog
a tAthair Seaghán Ó Murchadha i gCorcaigh
Go mBeannuighe Dia duit anois A shaoi ghluin na mbeart mbuadh Sirim beath' agus sláinte dhuit Is grása go fíor bhuan
Seachtmhoghat bliaghan m'aois anois Sine go foirbhte lag liath Tanag ón mbaile im rith d'fhéachaint cionnus bhí mo thriath
A bheith beó rómham anois Do bheirim a bhuidhe sin re Dia Is iomdha neach ann dar bh'olc A chorp do dhul fá chriaidh
Do Mháire Ní Bhriain
"A ainnir mhilis mhartanach is maordha modhmhail 'S is cneasta cliste carthanach gan bhreág gan mhóid Admhuimh gur fada mé gan teacht it' chomhair Do leabhar suilt go gcasainn ort is biodhchas mór
Cama-shlighte cealgacha an tsaoghail dearóil Ler cathach as mo bheartaibh mé gan séan gan sógh 'S mar caithinn-se bheith seasamhach go géir im ghnó Fá deara dham ná graphainn de acht page san ló
An leabhar eile gheallas duit ná glaédh go fóill Go dtarrainginn a shamhail sin dam féin i gcló Go dearbhtha ní abraim ar aon chor gó Casuig sin abhaile ort mar Aodha na scéol
Ar an adhbhar sin ná masluigh mé a spéir-bhean óg Tré fhaid go dtig abhaile me fad dhein let shéoid Ar leabharaibh na Banban dam féin go deó Níor cheannuighthe liom fearg cur ar aon dot shórt
Beannacht Mhichíl Uí Longáin chum Risteard Beara Tooker
Céad beannacht uaim siar cois Laoi Do shaorfhlaith shuairc an deagh-chroidhe Ógán ionnruic séimh gan locht Saoi air dhiadhacht 'sar dhaonnacht
Clisde córach ceolmhar cuardach Bríoghmhar beodha fós fíor-uasal Leaganta líomhtha saoitheamhail séimh Lámhcheart líonta do dheighmhéinn
Is feas gur dhual do maoin is maith Sonas séan agus deaghraith 'S a theacht ó'n lánmhúin uasail chaoimh Ubhall é d'fhás ar bhárr fíonnchraobh
Risteard Tooker mo charuid Dia dá dhíon air fhuath eascarad Go bhfaghuidh sin saoghal slán Nochad bliaghan go h-iomlán
Do Pádraig Mhaith Ó Longardail san áit cheadna
A fhlaith chaoin shúgaigh thréithigh De cheart-chraoibh chumhartha Gaodhluigh Na ngaisgidheach bhfonn de ghlan tsíol Niúil
De ghaibh fíor-chlú le daondacht Beartuighidh siúd is féachaidh Cé bhailigheas chughaibh go deagh chroidheach dlúth Na haistí cumha so ar Éirinn
Do chum Pilib de Barún Saoi a ccontae Phortlairge
Beannacht is céad uaim féin do'n Bharúnach Fear carthannach caemh-cheart déidgheal deaghrúnach Is caruid do'n Ghaedheilg-si é dá glandhúiseacht Is gurab' fada bhiodh-se gan léun ná lagúdha nirt
PÁDRAIG PHIARAIS CÚNDÚN
I
I gCéin dam seal go huaigneach
I mbl
1812
Fonn: "Slán Uí Chearbhalláin leis an gceol"
1 I gcéin dam seal go huaigneach Ar bhruach abhann aoibhinn, Tréimhse i dtuaisceart dhoirechoille Dhuille-ghluise óig', Go haonair feacht gan fuarthan, Dom thuargain le híorghail Léin do bhuair go hiomarcach Me in ursabhoth an bhróin; Ba chéasta, cathach, buartha, Duairc, guirt, me ag smaoineadh Éag na suadh do b'oilte mhire In iomaidh-shiosma an ghleó, Néill is Art is Bhuadhchain Bhuacaigh is buidhean chirt Chéin na gcruadh-gcath gcumusach Is fine Oilill Ól
Ag tígheacht im chomhair do thíornaigh ógh Do b'íogair cló gan easbhaidh i snódh Líl is flós ag coimhdeacht rós 'N-a gnaoi gan ghó 's a dreach gan smól, Ba shéimhe séis a tana-ghuib 'Ná ar aithris Orpheus De laoithibh ciúil ag innsin dúinn I righin-bhliocht mhódhmhair seanchuis An dísceadh treón tug danair uilc I bhfearann tsliocht na Scót
2
Ba phéarlach fada fuaighte 'N-a nduail fighte cíortha Ag téacht go scuabach muirearach Ar sinechrith go feór A craobhfholt crathach, cuachach, Buacach 'n-a timcheall, Go néamhdha nuadh gan uireasbhaidh Mar fhionna-chruith an óir; A héadan thaisceas suairceas Uaisleacht is díograis, Léasa buaidhe agus miochaireacht, Cumus suilt is spórt, A claonrosc glan glasuaine Gan truailleadh 's a cíocha Géara, cruadha, 'n-a ionad suidhte Ar thulla-chruith na hóighe: A haoilchrobh fós do shuidheadh gach sórta Crainn is seólta, barca is búird, Caoil-choin chomhraic, míolta is róinte, Gríbh is leópaird, cearca is c'lúir, Éisc is éanlaith is ceathranna, Peantair, puic is leóghain, Is coimheascar chródha Chuinn is Eóghain, Fhinn is ór-lannChairbhre, Líonta i gcló gan easbhaidh ar bith Ar leathan-bhrataibh sróill
3
Cé seo scaip mo dhuairceas I mbruach-dheire m'aoise Ag téacht i luadar chuideachta Go sioscaitheach im chomhair Lé téacsa gasta buadhach-ghuib Uaimhnigh do ghríosuigh Mé go luaith chum fionnaidhthe Sna friotalaibh seo im dheóidh: "An tú an bhé thug easbhaidh sluaighthe Ruadh-bhrog na Craoibhe, Éacht ba thruagh Clann Uisneach mhisnigh Thuit i dtuile leó, Nó an bhéasach-bhairrfhionn bhuacach Do bhuair Iolann Aoil-chruth Ler éag an chruadh-fhlaith chumusach Is iolar-dhrong i ngleó
Nó an ríoghan óg do mhill na slógha Lé híorghail órdha Thailc mhic Triúin, Nó an bhrídeach mhódhmhail do chlaoidh an leóghan Cúraoi badh chródha i dtreas na dtrúp, Nó an chéibhfhionn ghnédheas gheanamhail Bheir gaile ris tar fóir, Dá druim gur sheól na mílte cóip Le Maoil na mBó go Banba, Nó an fhaoileann shnódhmhach thaitneamhach Ler treascradh an Tró " 4
Do scréach do scairt an stuaire Ag truagh liom tré laoithe Dréacht is duanta geinealtuis Do chriothnuigh me 's do dh'reóil, Go héascaidh beacht le huaigneas A huaill-ghutha caointe Déarach duairc ag nochtadh dham A fine stuic 's a pór: "Is me céile ceart is nuachar Na n-uasal ba ríoghdha I réimheas tuatha Mhuicinis De chine Scuit na slógh, I gcéin tar sleasa cuanta Do ruagadh le díomus Béir ba ghuasmhar broide buile Slighte dlighthe is nós
Mo mhíle brón, mo mhíleadh treón, Mo thír, mo choróinn, mo bhrog, mo dhún, Fé dhaoirse ag cóip an fheill do scól Mo chroidhe tar fóir go doilbh, dúbach; In éiric claon na haicme sin Dearbhaim gan ghó Go scíordfaidh tóir tar tuinn dem dheóin " Ar sí: "fén bhfoghmhar is neasa dhuit, Íodhon Bón bheir dearg-scrios Ar Hanobher is Hollónt " 5
"Éagfaidh treabh an uabhair I dtuargain na gcraoiseach, Céasfar, buairfar, brisfar dronga Bhuirb-Bhrutuis mhóir, Créimfar, creachfar cuaine Chuallacht na poimpe, Clé-shliocht tuathail mioscuiseach Do chruibhigh-thioms' an óir Réabfar reacht is cruaidh-chlis Thruaill-ghruigh na daoirse, Tréad do fhuathuigh cumus cuibhe Dlighthe Mhuire is Eóin, Béidh caortha catha is ruathar Gan fuarthan 'n-a dtimcheall, Scéal nách truagh le fine Bhile Chinidh Scuit i mbrón
Suidhfe leóghan de phríomhstoc Eóghain I ríoghacht fé choróinn i gCaiseal Mumhan, Béidh ringce is ceól gan chrích is ól In aoilbhroig Fódla feasta ar lúth, Béidh cléir na naomh gan eagla Go salmantach sóghach, Ag guidhe gach ló chun Críost na gcómhacht Gan tír gan tóir gan teannus trup Gan fíon gan feóil gan fearanntus Ag $fanatics go deó" 6 - An Ceangal: Guidhmíd naomhthacht thréan na dTrí nDúile Do mhaoidhmh ar phréimhshliocht Iacob síor-chongnamh Díomus béar do chlaochladh, agus síol Bhrútuis, 'S an rí so i gcéin do théacht 'n-a thír dhúthchuis
II
SEALAD DO BHÍOS-SA ARAOIR COIS ABHANN i mBl
1812 Fonn: Táim-se im' chodla is ná dúistar mé 7 Sealad dobhíos-sa araoir cois abhann Go cráidhte, ceasnathach, dubhach i gcéin, Ag machtnamh ar shaoighal na míleadh aireagdha Ársa, eagna, iongantach, éacht: Na flatha do b'íogair, gníomhach, gaisceamhach, Calma, cloidhmhach, craoiseach, caradach, Mo dhanaid, fé gheimhleach daoirse ceangailte Ag gráscar Chailbhin is Liútair chlaon
8 Do chaitheas-sa suim gan fuidheall in anachruth, Támhach mar sin, ag crúdh mo dhéar, Gur amharcas ríogan íogair, aibidh, Do b'áilne pearsa is do b'iongantach scéimh, 'Na leacain le lítis i gcoimheascar lasamhail Measardha mín is líl 'n-a haighthe ghil, A haitheasc ba mhílse i laoithe ag aithris An fáth ler balbhadh siúr na n-éacht
9 Ba chamarsach, cíortha a cíobh ar bhaillichrith Fáinneach, fada gan smól go féar, Bachallach, bíseach, fruínseach, faisionta, Scáinneach, craipinneach, búclach léi, Ag feacadh gan fuidheall 'n-a slíoga leathana, Tarraingthe síos go rinn na seamaire, Ba dhaithte fá thrí 'ná an flíos thug dragan Le híorghail ghaisce ón Rúis don nGréig
10 A leabhairchrobh mín do ríomhadh ar leathan-bhrait Bárca, beannaphuic, c'lúir is géis, Ceathraine is caoilchoin, gríbh is garbhbhruic, Cága, garbhfhuinn, tonn is éisc, Gaisce na dtaoiseach íogair, aireagdha, Leagadh le híorghail Chuinn is Chairbre, Easbhaidh na buidhne i mbruidhin Chlainn Chearmada, 'S ár Chluain Tarbh ler túrnadh tréad
11 Fachtaim ar bh'í do mhill in Eamhain Na táinte gaisce le lúth na laoch, Nó an ainnir do chlaoidh Cúraoi le cealg, Nó an bháb ler treascradh trúp na Trae, Nó ainnir an aoilchnis mhín ler marbhadh Cathanna Fhinn le híorghail lanna Thailc, Nó an ghaithlionn ón mBinn i luing bheir gaile Nó bláth na mbairrfhionn fuair ubhall na séad
12 Freagrann sí i nGaoidhilg chanta Le hámus ranna 'gus úrlainn dréacht: "Ní ceachtar den bhuidhin do mhaoidhis mé seachmallach Cráidhte, creachta le cumha na mbéar; I dTeamhair na Ríogh dobhínn go ceanamhail, Ceannus is cíos na gcríoch i dtaisce agam, Ba sheascair in aoilbhrog aoibhinn, fhairsing, Gur árghoin $fanatics triúcha Néill " 13 "A charaid mo chroidhe bídh líonta mheanmain, Atá na danair ag Bún i bpéin, Tá Sasana millte is cuing ar Hanobher, An Spáinneach treathan, agus Rúise tréith; Dearbhaim díbh gan mhoill go n-amharcfar Cargail chloidheamh i gcríochaibh Bhanba
Feasta le feidhm chirt madhm nirt machaire, 'S gáirfe Gallaibh i gcomhlann Gaedhal " III
I gCaoil-dhoire Ghlas i mbl
1814 Fonn: "An Giolla Ruadh" 14 I gcaol-dhoire ghlas ag dísceadh mo dhearc Araoir is me seal im aonar, Ag smaoineamh ar cheap na craoibhe ba thapa In íorghail na lann le luas: Síol druinge Chais, is Chuinn Chuirb na dtreas, Ír mhir na gcath is Éibhir, Príomh Íthe is flatha b'fhíochach ar fad, Is Ríoda ba rathmhar sluagh; Táin eile an fhuireann ádhbhal gan time Dfhás dfhine bhuirb Éireamhóin mhuair, Árdrighthe oilte, báird fhriotail-bhinne, Dáimh, draoithe is iolar suadh, Máirne mar ritheas, Dáirfhine is gach curadh Cráibhtheach de chine Chéide na ruag, A dtámhadh le cipil Mhártain na buile Dfhág sinn go cinnte i nguais
15 Ag caoineadh na gcleas do mhill fine sleacht Ghaoidhil Ghluis do chaitheas tréimhse, Ag caoi liom go beacht do thíornaidh lem ais An ríogan badh thaise snuadh: Do b'fhíor snoighte deas a híoghar uile a fad, Ba chíortha is ba chas a craobhfholt, Ba dhíograiseach dath na gcaoira gan sal Ag coimhghlic le cailc 'n-a gruadh; A bánchrobh a bhaineas bárca na tuinne Bláth luibhe, duille, géis, druid is cuach, Cáig, coiligh coille, gráscar na gcloidhmhe, Ár milleadh is siosma sluagh, Trágha, easca is uisce, scáilbhoth na cruinne, I ngach áit ina ritheann Phoébus magcuaird, Is gáir-ealtain bhinne i mbarr cranna gluise I meodhán-bhrata suidhte sruaill
16 Guidhim isi feas a buidhinfhine ar fad Do ríomh liom na fhleasca dréachta, A tíortha is a treabh, a ríogha is a reacht, A sínsear, a sleacht 's a sluagh: "An tú Aoife na gcleas do mhill driucha deas Chlainn Lir le cealg éada, I ngeimhleach fé gheasa draoidheachta gan taise Ar Mhaoilshruth na mara ruadh
Nó bláth ghlan na mbruingeal mánla thug curadh Ar árdmhullaigh Bhinne Éadair i nduadh, Fáth le n-ar goineadh táinte gan time I ndáil chath le Conall Duar
Nó an bháb do chuir cime báis ar mhac mhisnigh Mhánaoth 'n-a hucht do sraonadh le suan Nó Áibhile choimirc ársacht a cumainn Slán ar an uile nuamhaid " 17 Ar chríochnadh mo ghasc is íogair do scairt I laoi gonta gasta Gaedhilge, Ag innsint a fasc go díleas le flasc Ó Mhílidh na dtreas adtuas: "Is me buidhean-bhuime is gean na ríogh gcliste gceart De chraoibh Scuit ba rathmhar réimheas In Inse mhic Airt, mhic Chuill is mhic Cheacht, Shíomoin Bhric, Mhacha is Dhuach; I mbláth-fhlaitheas clainne Teá dobhí cumus Ádhbhal agamsa, réim chuibhe is buadh, Bárda na n-uimhir, ádhnasc gan tuise Im árus ar cuireadh chugham, Beárna ná briseadh im fhagháltus níor cuireadh Gur fhás cuile coilg claon, treithir, truaill, Dfháisc dluithe is dlighthe dfhág m'iolarchuraidh I mbráca na tuirse is truagh " 18 "Íocfaidh an treabh do líon dfhionghal chas I ndíoghal na n-acht do chéas mé, Coimhthigh tar ceal, gan chaoineas, gan cheart, Do dhíbir mo mhasc' le huabhar: Is doighilseach an creat do-chífear i dtreas Ar shíolrach na mallaphéiste, Ag saoithibh mo shean do shínfidh amach San aois seo n-ar thagair tuar; In árdcheannus Inis Eálga go bruinne An brátha beidh dusal glé dfhine bhuadhach Ársa, dhil, dhioscair Cheármuda chuthaigh Cháirrnuisc mhic Éibhric duail, Mánaigh mo chille áilne gan time, Is dáimh sraithte suidhte in aolbhroga buan, Is ál bhinb Bhrutuis tháir lisc mar luisne 'Speánfidh gan choimirc cual " IV
Fáilte an diúic go heóchaill i mbl
1816 Fáilte is fírdhíograis roimh an árdthriath uasal, oirdhearc, óirbheartach, cráibhtheach, carthannach, móronóireach, líonmhar, láidir, lánchalma, céillidhe, ceóilbhinn, cirtbhriathrach, feasach, fírghlic, foghlumtha, darab comh-ainm Uilliam Spionsar Caomhánach, Diúic of Debhinsiar, noch do ghaibh ceannus, flaitheas, fearanntus is forlámhus ag Áth an Easa Ruaidh, le n-a ráidhtar Lios Mór an tan so, agus in iliomad d'áitríbh eile in Éirinn iathghlais mar aon le mórán i dtriúchaibh áilne na Breataine, ina bhfuil ina fhear cosanta do Chatolaicí ag an Seanaid
19 Uimhir gan áireamh dfháiltibh romhatsa A chuilm gan cháim is fearrde Fódla, A lile na dáimh' a choimirc na dtámh, A thuile gan trághadh ar do chomhachta, Is deimhin don táin is d'réoile Briseadh ar a bpráidhinn is fóirthin, Le cumus nirt áigh an bhile chirt cháidh, Curadh de bhláthfhlaith Eórpa
Lasadar néallta gréine is easca, Chlaochlaidh faladh fóirne, d'aistrigh spéartha taobh le talamh, Thréig na reanna a rótha; Mhalartuigh méirligh chlaona a mbeatha, 'S na héin ag canadh ceólta Ag taisteal don $phoénix réimeach, rathmhar, Thréan ar each go hEóchaill
20 - An Ceangal: In am an ghábha do thárla an triath ar an bhfód Crobhaire cráibhtheach, ársa, i ngliadhtha gleó, An plannda is feárr do thrácht go hIath Luirc fós, Sin amhgar chách ar lár fét sciaith go deó
V
Tórramh an bharaille i mbl
1819 21 Sceólfad teastus ar shlóightibh Bhaile Mhacóda mhaiseamhail mhúinte, Leóghain lannamhar, cheólmhar, cheannusach, Chródha, chalma, chumhachtach; Treóin a chleachtas gach ló gan lagrach Ól go fleadhamhail flúirseach; Is mór an t-aiteas go deó bheith eatortha Ar thórramh an bharaille dhiúgadh
22 Stór ní thaiscitar leó go dearbhtha Ór ná earradh ní chúmhdaid, Acht beóir is beathuisce is cóir le caithis Gan speóis dá scaipeadh ar an ndútha; An dearóil dá dtagadh gan feóirling aige Dogheóbhadh an casca gan chunntus Is ól gan easbhaidh go bórd na maidne Ar thórramh an bharaille dhiúgadh
23 Fó n-a dtearmon deónach tarraingid Slógh de dhallaibh gan súilibh, 'S go leór den aicme gan treóir gan tapa 'N-a ndóid gan bata ná siubhlann; Níl stróire dealbh ón gCóf go Caiseal Ná fós i bhfearannaibh Iúghaine Ná seólann sealad 'n-a gcomhar sa tabhairne Ar thórramh an bharaille dhiúgadh
24 Nós do leanaid ar phróinn an eadartha A ndóirse ar leathadh gan dúnadh, 'S dóithin seachtmhaine Sheóirse Sacsan Ar bórd bíonn aca de sprúilleach: Is dóigh le gallaibh gur fógairt catha Nó tórmach bagartha ar Lúndain Gach geóin dá gcanaid le spórt gan tafan Ar thórramh an bharaille dhiúghadh
25 Lóchrann lasamhail Fódla Baile Mhacóda, cabhair na cúige, Flós na Banba, rós na rabairne, Soghail-tsruth meala na Mumhan; A shórt níl againn i gcló le gairm In eólus eagna is iomchur, 'S ag fóirthin galar le glórtha a dteangan Ar thórramh an bharaille dhiúgadh
VI
Moladh 26 Nár mhaireadh go Cáisc a bhráthair eagnaidhe ghuis Go mb'fhearra liom bás gan spás óm leanbhaí anois 'Ná casadh go dána i ndán ná in aistí ar bith Ag bearradh ná ag cáineadh Sheáin Uí Aonghusa
27 Mar is aithnid dam Seán ó dhfhágaibh m'easnaí an crios Ar machaire, ar mágh is i dtábhairne i gcaithtidhear puins Ní fheaca ina dháil acht cáil is ceartghníomh fir Is gabhaim a pháirt go brách lem dheasrinn-phion
28 Faraire fáilteach, fáinneach, fleasc, fíor, fliuch, Rannaire dán is bárd a bhearsuigheas sult, Caithbhile cáidh dfhuil ársa ghaiscidheach Scuit, Gan taise gan tlás i ngráscar cath cloidheamh cnuic
VII
Tobar na nÉacht
Tuairim na bliana 1820 29 Atá tobraid theas i bhfearann Éibhir Fhinn, Cois mara na mbarc ar deas na gréine i gcoill; Is cosmhail dath is blas a mbéal le fíon, Is borrann an lag 'n-a mheas le laoch i ngníomh
30 Coscrann treasc na ndreasc do chéasas clí, Osna na nad ar leabaibh réidheann is claoidheann, Ocrus easbhaidh leagann sé le scíos, Is bloscann an neach tar ais ón éag arís
31 Tá posta dfhuil Airt le n'ais go séimh 'n-a shuidhe Gan chogal gan chleas gan chas gan chlaon 'n-a chroidhe Corn 'n-a ghlaic, is cath is céad dá dtigheadh Do choiscfeadh a dtart, a gceas, a gcréacht 's a gcaoidh 32 Is oirdhearc cantain ealtan aeir 's is binn Ar dhosaibh na nead le hais na srae de shíor Ag moladh na sreabh ón leacht a scéitheas aníos A thobair do rath a leath ní léir a mhaoidheamh
VIII
Maidean is me im aonar i mbl
1823 Fonn: "An Stáicín Eórnan" 33 Maidean is me im aonar Cois taobh coille duille-ghluise Ag déanamh na n-iomanna, Badh ghléineach me ann, Is mire ar luisne Phoébus Tré ghéagaibh le ruithne gluine Ag pléireacht le criostail-shiosma Faobhrach na habhann: Ealta iomdha éanlaith Ag chraobhchaibh go miochair-chliste Ag séiseacht 's ag iomaidh bhinne Ar ghéagaibh na gcrann, Bruic is sionnaigh chlaona Roimh faolchoin ar mire-rithe, Is laochra go hinneallta Dá dtraochadh gach am
34 Iar gcaitheamh eithneach cnua dam Bhí buacach ar bile ag sileadh, Luadhail lacht gan time rinne Faesiomh don bhfann: Sásamh bídh gan ghruaim ann Dofuaireas is mile-bhluise Stuaim agus ionnar-chruithe Glé-thuigse im cheann
Gur casadh tríd an mbuandoire Anuas chugham ar fuinneamh-rithe Uaisleacht na bhfinne-bhan I scéimh-chruith nár ghann, Ainnir aoibhinn, uamach, Lán-bhuacach tar fine Scuite, Buadhach, binn, milis, miochair Séimh thar gach dream
35 Dobfhada, dlaoitheach, péarlach, A craobhfholt i dtuitim bhriste, Dréimreach, cas-ionannda I bhfighe néata ó n-a ceann, A dearca bhí mar réalta Na spéire le ruithne ghluine, Géisdhath nó gile an lile I néamhchruinn a com, Ba dheas, ba chruinn a déada Le chéile do cuireadh suidhte, A béal bhí go friotal-chliste I mbréithribh lán lonn, Is bláth an droighin tré chaora 'N-a scéimh is 'n-a deirg-luisne Néimh, fighte, frithte, oilte I réimheas go bonn
36 Do sheasaidh sí liom suas is Do bhuan-amharc mise isi I dtuairim gur bhruingeal Inneall déithe bhí ann, Nó ceachtar bhí an spéirbhean Le caomhnus na doire geinte Ag téarnamh chum feithimh innti Tréimhse gan bheann
Dfhiosruigh me de bhréithribh Caoin, néata, ceart, cliste, snoighte, "An tu Calipso nó Céres Nó Hecate na rann, Minerbha nó Thétis Do thréanbhriseadh luinge ar uisce, Boetia thais, nó Hébe dheas Ón spéirneimh thuit fann " 37 "Ní ceachtar díobh dár luaidhis me It dhuantaibh," ar isi, "mise, Acht ainnir chlaoidhte, threascartha Tré eineachlann na ngall, 'S is gairid díbh an uair n-a mbeidh Muardhacht is mire bhur ndlighthe, Sásamh grinn bhur n-aindeise Béidh feasta agaibh gan mheall; Cuir cúig isteach neamhghruamdha Le fuaimint mar thuilleadh is fiche Le hais an nídh bheir faistine Bhí tagartha leis thall, 'S is dearbh díbh nách buan bheidh An chuaill seo is a bhfine scriosta, Lacht is líon beid scartha libh Bíodh m'anam leis i ngeall " IX
Ár dTeanga mhilis Gaoidheilge i mbl
1821 38 Mo cheasna fine chalmchumus chródha Chuinn, Fhearghuis na n-arm n-oilte, Eóghain is Ír, Gan fearanntus i mBanba ná stór chum tighis, 'S ár dteanga mhilis marbh uile feóighte acht fuidheall
39 Masladh, milleadh, bascadh, briseadh, brón is bruidhean, Treascairt, tuirse, creachadh 's creimeadh i gcomhrac cloidheamh, Ar ghallaibh buile chealg friotalphrós na ndraoi Ba sealbh sine i bhflaitheas Inis Fódla bhí
40 Níor canadh duisle in eagar snoighte beól le buidhin Do ghreamuigh siolla ar chrannaibh cliste ceólta sidhe, Teanga is binne gasta cruinne thomhaiseas laoi Gur tharcuisnigh gach tallaire gan eólus í
41 Go dearbh is í d'aithris insa ghlór do sheinn Craiftine ag spreagadh ar chruit i gcomhair an ríogh, An ainimh bhí ar gharbhshleasaibh móra a chinn Le n-a marbhadh i mbearradh a fhuilt gan speóis 'n-a gcaoidhe
42 Gach fearg fingeal faltanuis thug lócuistí Ar aigne do thachtaithe fé gheóch aindlighe, Is measa anois an t-ainbhfios san romhat san tslighe Ar graimeallaigh ná feadair nách í a dtóin an claidhe
X
Maidean shleanta i seann-fhíodhbha i mbl
1823 Fonn: "Móirín Ní Mharanáin" 43 Maidean shleanta i seann-fhíodhbha, Cois abhann bhíos im stad ar mháigh, Ar machtnamh cheannuis chonn-mhillte Podhar-dhíorma an araid-námhad, Ceap na bhflaith is ceann craoibhe Clann Ghaoidheal na n-arm n-áigh, Ba rathmhar rachmus rall ríomhaimse I gceall inse sleachta Teá
44 Mar sin chaitheas treall tuímse I ndallsmaointe cleasa cráidh, Gur dhearcas ainnir mhodhmhail mhíonla Dfheabhus daoine ar mhaise dfhás; Eagar-mheasta, shroll-shoillseach Dloghair, dlínse, dreach gan cháidh, Is treallamh catha trom uimpi Bogha, saighead is gath 'n-a láimh
45 Aitchim feasaim flann faoisne Ar ball bísc den bhairrfhinn bháin, I bhfreanga freanta, freann, fruímse Dlogha, ar bh'í gan mheabhal rádh Scathach ghreanta ghreann-ghníomhach Oll, íogair, aibidh, álg, Nó Macha cheangail clann Díotharb Lom slím le gaisce a cnámh
46 Dfhreagair d'aitheasc damhair, díreach Dlonn, díleas, dleasca, dáin, Gasta, i gceachta glamchaointe In ogham Ghaoidhilge dleachta dáimh; "M'ainm dalta 's rogha ríogan Sheann-shínsear fhearann Fháil, Ag taisteal reanna an domhain timcheall Ag tromchaoidh le fada atáim
47 "Adhbhar m'aistir clom cinnte I gclonn coimhghleic preasa prádh, M'fhearaibh meara srann sínte I ngobhain líoga leachta ar lár; Nearca neartuigh broghadh ar m'intinn Dfhonn díoghal im chreachadh dfhagháil, Ó sheagal Shacsan d'íspir Rannc ríogh' mo bhailte stáit
48 "Atá flatha i mbarca leabhair, líonta, Ar drom díle ag teacht im dháil, Ag freagairt gradam gall gcoimhtheach, Cham, nimhneach, chealg-ghnáth, Is samhail treas na ndream mhaoidhim In am íorghail eascal áir Le deargfhearg bhlam chríon Nó tonn taoidhe ar sleasa trágha
49 "Lasfaid spreanga splannc choimheascair Chrann chraoiseach easargáin I bhfearann Bhreasail Mhogha is Bhíochadh I gclabhar croillse an Abráin; Beidh leagadh is ladairt lann líomhtha Ar fheall-shíolrach eachtráin, Scartha as ceannus ceall choidhche Ceann críoch mo sheachráin " 50 - An Ceangal: A thréad uile Chailbhin a leanas le cíocras craos, Do réab na haitheanta is Aifreann Íosa shéan, Má's é bhur dteagasc is fearra mar shlighe chun Dé Is baoth do chaitheadar aspoil is naoimh a saoghal
XI
A Mháistir mhaordha Pádraig Cúndún cct san bhl
1825, chum 'Liam Máistir Ó Foghludha, i mBaile Mhacóda
51 A mháistir mhaordha maoluigh t'uabhar, Meáidh is éist an méid seo it chluais Áis na céille d'éaluigh uaim Le tál na bléithe shraon mo luadhail
Is docht 's is dóighte an sceól ná rinneas Cosc go hóg ó ól is imirt Sul ar thuiteas im spórt Ar druinge dfhuil Eoghain, Is "Liobar an Lópa" leó insa scige
52 A thámhaire shraobh do thraoch me im shuan Gráin mo chléibh ort, m'fhraoch is m'fhuath Dfhágais céadta tréinfhear truagh Go fálta faon mar mé is go fuar
Is docht 's is dóighte an sceól, srl
53 A sháirfhir shéimh mo léan go buan Ná ránga fhéin roimh t'aon each luaith, An t-árthrach, pé beag é nó muar, Bheadh lán go béal is b'éidir cruach
Is docht 'is is dóighte an sceól, srl
54 Ní cneámhaire mé den tréad rith nuadh Dfhás ón ndéirc go déadhnach suas, Acht bárd is cléireach tréitheach suairc De bhláth na nGréagach maodhmach mbuadhach
Is docht 's is dóighte an sceól, srl
55 Go bráth ní léigfead méar ar stuadh, Ní thráchtfad bhéarsa dréacht ná duan, Fágfad, séanfad éigs is suadh, Ní gnáthach séanmhar aon den tsluagh
Is docht 's is dóighte an sceól, srl
56 - An Ceangal: Is gangaideach géar na bréithre faladh ghuidhis-se, Ag agall mo shaothair shaoghalta a shlad le taoide, Aitchim an Té thug saor ón mara Maoise Cantaim do bhéil nár dhéinidh dada díth dham
XII
Atáim le tréimhse i mbrón
i mbl
1825 Dochum Toirdhealbhach Ó Mathghamhna,
Máistir Scoile Bhaile Mhacóda, óir níor fhéad Pádraig a ghealladh do choimhlíonadh de dhruim seachráin : 57 Atáim le tréimhse i mbrón, Is daol cúthail mo chreat, Ag tál mo dhéara go dúbhach, Do thréig lonnradh mo dhearc
58 Atá mo chroidhe go tinn, Bláth mo bhaill dom shéanadh, Is gearr go rachad féin iath Chailleas mo chiall 's mo chéadfadh
59 Céasadh ar fad mo dhriuch Claochladh mo chruith tar fóir d'imthigh mo dhán 's mo ghreann Mar thuiteann sa ghleann an ceó
60 Fáth ler milleadh mo dheilbh Is thug créim creithe mo dhrólann Buidhean dom mhasladh le cnáid Do mheasas nár námhaid go deó dham
61 Suan le mire na dighe Do bhuair mo bhrígh is mo mheóin Adhbhar aistir don neith Thaisteal óm chleith gach neóin
62 Ná cnuas fearg im aghaidh Ní thig leigheas air le fagháil, Dá mbeadh adhstar lem each Ba mheidhrach a theacht it dháil
63 Ní bhainfead mioscais im dhán, Ní chuirfead bearrthach im laoithibh, Cé dona goineadh mo cháil Ní me dála na trillse
64 Is dam do bhain turus na truaighe Le bhfuilim dom shuathadh ag táin, Ó chluineas fuirm a bhfuaim Is tuislithe i nguais atáim
XIII
Leitir Slán diombáidheach Phádraig Cúndún go hÉire, chum a ghaolta is chum a chomhursa: arn-a stiúradh chum Seán Ruiséal an sagart, in Eóchaill, le tabhairt do Phartolán Suipéal i gCluain Áird, i bparóiste Chluain Príost, láimh le hEóchaill i gConndae Chorcaighe, an seachtmhadh lá déag d'Easbhafuilt, san bhliain 1834
Fonn: "Éamonn a Chnuic" 65 Slán cuirim libh go stát chinidh Scuit A cháirde gan chlis is a chomhursain, Dánta ná sult ní gnáthach agam Ó dhfhágas-sa thoir bhur gcomhgar: Is ársa mo dhriuch, is fálta mo chruith Ag trághchan mo ruisc go brónach, Gártha mo ghuil le dásacht gur bhris Ar shnáithe mo ghuith im dhrólann
66 Ní táir duine im thigh, gábhtar ná broid, Easláinte ná turrainn bhreóidhte An fáth do-bheir dam ag tál leanna duibh Gan áthus ag sileadh deóra, Acht rádh druinge liom ó thánga tar sruith Gur fáisceadh ár bhfir i bhFódla, Nár fágadh aca stáca ar a nguirt, Tálacht ná tuirt gan tógaint
67 Mo phrádhainn fuinte i bprios an mádh mar do thuit Ar bhláthfhine bhuirb Bhreógain, Táin dioscair dil do b'fhearr oilte guil Cáil cinnte nirt is fórsa, I gClár Luirc indiu gan árus ar bith, Acht bráctha fé nimh na geóice, Cáithte as a gcuid a stáit is a stuic Ag álghruigh an uilc ar scórnain
68 Tráchtfad anois tásc agus fios Na stát so i ngach mir ar m'eólus, Áit n-a bhfuil cion ar sclábhaidhthe cnuic, 'S a bpádhna dá gcur 'n-a ndóirne, Árdmhairt is tuirc mhágach is muilt Tráthach ar bir dá róstadh, Arán agus mil, cáis agus slim, Ar chláir shliosa againn ár ndóithin
69 Mo chrádhmhilleadh sliocht cháidh chlainne Luirc Do b'ádhbhal i gcluiche comhraic, Támh snoidhte ar stuid i láimh cuile goimh Do thál dlighthe ghoid a dtóchair: Mo ghrádh sibh istigh fé áirse mo chuirp, An bháidh san beidh libh go deó agam, 'S ó rángaidh an phuins im láthair le feic, Bhur sláinte thar muir go n-ólfad
A Phartoláin Suipéal, táim dá luadh leat go bhfuilim féin, mo bhean is mo chlann gan uireasbha bídh, éadach ná sláinte, gan beárna ar bith in aon dem bhuidhin fós, buidheachus mór do Dhia dá chionn
Tabhair ár mbeannacht dot mháthair: abair léithi gan buairt ar bith do ghlacadh trínn-na, óir ní rabhamair riamh leath chomh maith is mar atáimíd
Is in a hainm do stiúróghainn an leitir seo acht d'eagla gur éag sí
Dobhí buairt mhór uirthi nuair a bhíomair ag fágaint Éireann
Ní chuirim san in iongna, óir dobhí buairt mhór orm féin, acht cad a bhí agam le déanamh
Dochonnac fir thréana láidre ar drochéadach ag obair scóir dá máistríbh gan a ndaethin de phrátaí tura aca go minic
Dubhart liom féin go bhfaghainn bás ar dtúis sar a ndéanfainn san do sheasamh agus bheartuigheas teacht annso
Postaí ní b'fhoirtile 'ná mise cloisim gur cuireadh dá ngreamaibh iad ó dfhágas-sa Éire agus gur bh'éigean dóibh teacht go Merica féibh mar dorinneas-sa
Is soith liom a dtrioblóidí go deimhin, agus gur duine aca Seán Ó Néill ón Achadhmhín: cloisim go dtáinig sé aleith
Ó, is truagh nár tháinig sé in am, agus dá dtagadh dfhéadfadh sé dul in a chóiste go dtí an Aifreann indiu
Tá feirm bhreagh thalmhan agam anois saor go brách: ní féidir le héinne cíos d'éileamh orm
Is féidir lem mhuinntir arán is feóil, im is bainne ár sáith do chaitheamh gach lá is méin linn tríd an mbliain amach, agus mar sin measaim gur fearr mar atá 'ná fanmhain in Éirinn gan talamh gan tighearnus gan biadh gan éadach
Ó, is truagh dochoimseach saoibhchéille do dhaoine bochta na hÉireann fanmhain in Éirinn
Féach an Sasanach, an Gearmánach, srl , tagaid siad in a sluaighte annso gach bliain
Nuair chíd an chéad chasadh den tsaoghal in a gcoinnibh díolaid a mbíonn aca, tagaid annso, ceannuighid siad talamh agus mairid siad mar bheadh uaisle
Mar sin do gach dream a thagann annso acht an tÉireannach bocht gan chiall: fanfaidh sé sin go brách go mbeidh sé briste agus annsan ní bheidh éinnídh aige
Gibé gabháltuidhe is fearr margadh ar t'eólus, bíodh go mbeadh an baile is fearr aige, b'fhearra dhó an baile sin do dhíol agus teacht annso agus fiche baile do cheannach ar an airgead de thalamh chomh maith leis, a bheadh in a stát go brách aige
Níl éantalamh san Bharúnmhuigh chomh maith leis an dtalamh atá agamsa; deich ndalaeir an t-acra thugas air
Bhí cuid de glan, agus cuid eile dhe in a choill
Dá mbadh talamh coille é go léir dogheóbhainn ar ocht ndalaeir an t-acra é
Dogheóbhainn talamh chomh maith leis ar dhalaer an t-acra in áiteanna eile agus ar níos lugha 'ná dalaer féin, acht ní bheadh sagart ná Aifreann le fagháil
Níl sagart annso in éanáit acht insna cathracha móra amháin, agus éanChatolaiceach a thagann annso ó sna dúthaíbh réamhráidhte, is méin leis bheith ar chomhgar an Aifrinn agus fágann san daor an talamh, agus fós is maith le gach creideamh bheith in aice an bhaile mhóir
Dhá chéad is trí fichid míle siar ó thuaidh ó New York atáim, i ngearracht trí mhíle do bhaile mór dá ngoirthear Utica, i Stát New York féin
Tá Aifreann againn sa bhaile sin gach lá is maith linn
Clann dearbhráthar m'athar tá trí feirmeacha aca, teóra lem chuid-se
Tá Seán Cúndún pósta le bean ó Chonndae Loch Garman
Tá dís mac aca is aon inghean
Tá Máire Chúndún pósta le fear ó Chonndae Mhonacháin i gCúige Uladh: dobhí naoi gcéad dalaeir aige an lá do pósadh iad
Tá feirm aca annso
Dís mac is inghean atá aca
Níl Piaras pósta fós
Tá sé féin, is an cailín beag martraithe, is Seán Ó Ceallaigh i dteannta a chéile
An áit in a bhfuilimíd tá sé ana-fholláin: bíonn geimhreadh cruaidh ana-fhada againn acht bíonn teine go leór againn
Bíonn an talamh foilighthe le sneachta ó Nodlaig go Lá Fhéile Pádraig
Glanann an aimsir annsan, ar módh go raghthá go dtí leath do chos ins an bhféar ghlas is i seamróga lá Bealltaine
Do scríobhfainn chughat fadó, acht an talamh do cheannuigheas ní raibh agam acht beagán airgid nuair do ghlacas é, acht dofuaireas cáirde chum na coda eile - an oiread san do dhíol gach bliain go cionn seacht mbliana, agus muna mbeadh sé go léir díolta annsan, an talamh is an t-airgead do bheith scartha liom
Agus d'eagla ná féadfainn san do dhéanamh níor mhaith liom scríobhadh chughat ag maoidheamh roda ná raibh agam
Tá sé uile díolta anois agus mar sin is féidir liom scéal fírinneach do luadh
Cuir chugham scéala cad is cor dot dhearbhráthair Seán Suipéal, óir dochualamair gur báthadh é i dTalamh an Éisc
Atá súil agam go bhfuil tú féin agus do mhuinntir go léir go maith i sláinte mhaith
Mo bheannacht annso chum Tomás Stac agus chum a mhuinntire go léir, agus mar leanas: chum Risteárd Ó Muireadhaigh, srl , agus chum an dá Sheán Ó Bruadair, srl , chum Pádraig Héad, srl
- dochuala go bhfuair Micheál Héad bás: is soith liom a bhás go deimhin; dobhí me chum scríobhadh chuige an tan dochuala é - chum Dáibhi Ó Néill ón Ruadhán, srl , chum Muiris Líghe an táiliúir beólbhinn, srl , chum Muiris Ó Laocha ó Eóchaill, agus chum Liam Óg Ó Donnabháin, an dochtúir, ó Eóchaill, srl , chum Micheál Galldubh, ó Eóchaill, agus chum Feidlim Mac Cárrthaigh ó Eóchaill, srl , chum Tomás Mac Eochaidh, ó Árd Saileach, agus chum mo chomhursana go huile
Do scríobhas trí leitreacha eile in éinmhí leis an leitir seo, mar atá, aon díobh chum Marcus Hudson in Eóchaill le tabhairt do Mhicheál Ó hEachtigheirnn ón Áth Buidhe; leitir chum Domhnall Ó Murchadha sagart Eóchaille le tabhairt do Mhicheál Ó Glasáin ó Lios Caoinleáin i bparóiste Bhaile Mhacóda, agus leitir chum Pártolán Pac in Eóchaill le tabhairt do Sheán Cúndún
Scríbh chugham go luaith insan teangain Ghaoidhilge, agus ar scríobhadh do leitre ag seo na briathra Sacsbhéarla do chuirfe tu ar a dhruim, mar atá: Patrick Condon, Utica, County Oneida, State New York
Impidhim ar gach neach dochífe an leitir seo mo leathscéal do ghabháil tré gach cáim dá bhfuil innti, óir d'imthigheas as a taithighe: níor scríobhas éinnídh ó dhfhágas Éire gus anois; tuilleadh, dorinne subhsmúit is comhmheascadh an tsaoghail ghránna ghuairneánaigh seo prácás dem inchinn, agus mar sin, fágaim críoch san dán so leanas: 70 Aitchim gach léightheóir séimh cóir gasta Gaoidhilge Ghlacfa 'n-a ghlé-dhóid mo chlé-mhór-mharbhscríbhinn, Má amharcann maolchló, baothghlór, ná ainimh innti Abradh sé leó: "Daolcheó fé ndear an nídh seo " An seachtmhadh lá déag d'Easbhafuilt, 71 Seacht gcéad, seacht sioscaid, seacht bhfichid, seacht gcaogaidí, Seacht sé, seachtmhoghad, seacht fichead, seacht naoi, seacht dtrí, Glac aon deas singil mar thuilleadh 'n-a ndéidh arís, B'eadh aos Mhac Muire an tan rinneas an méid seo scríobh
XIV
Iargnó Éireann
Pádraig Cúndún cct i mí na Nodlag insa bhliain 1834
Arn-a stiúradh chum Marcuis Hudson in Eóchaill le tabhairt do Mhicheál Ó hEachthigheirnn ón Áth Buidhe
72 Tráth ar nóin óm dhútha i gcéin dham, Tréimhse is gan neach im chomhair, Tnáithte, túirseach, brúighte, céasta, Daol-fhuinte in alta bróin, Tré ár gach prionnsa trúpach, tréadach, Dfhás de chrú Chuirc, Lúghaidh 'gus Laoghaire, Ádhamair, Iúghain, Lúghna is Éibhir, Éilim is Bhreas is Eóghain
73 Spás mar siúd dom thúrnadh i ngéibheann, Tréith-shnoighte i dtreallamh treóill, Ag bleaghadh mo shúl ó chúrsa an tsaoghail Ag aodhaireacht mo lachta deór, Gur thárla cúilfhionn chugham de thréanrith Do b'áilne snódh den drong-fhuil daonna A bláthfholt búclach lúbach léi-si D'aondul ar dhath an óir
74 Áidhim go ciúin ar phlúr na mbéithe "Cé tu
Fios can linn a ógh" Rádhas go múinte i bponnca Gaedhilge Céille Mhic Ceacht na gceól, B'fháilteach, flúirseach, fiúntach, féastach, M'árus modhmhar subhach ré héigse, Gur táthadh liúm ó Lonndain méirleach Éithigh do chreach mo phór
75 d'ádhmas triúcha thriúr mhic Néill duit, Tréibhfhine rathmhar chóir, Thráchtfainn rún níos mó 'ná an méid sin, Scéal cinnte las go nódh, Lé gártha dubhach adubhart gur bh'aon me Dámh dfhuil rúta triúin ón Léithchloich, B'ádhbhal comhachta i gcongcus maodhma Ar shraonadh na gcath i ngleó
76 Ar fhagháil an chunntuis búireann béiceann, Réabann a brata sróill, Dfháisc le dúthracht dlúth mo mhéara Fé chion 'n-a glaic i gcomhad: "A sháirfhir mhúirnigh, tabhair dam scéala Fáth do chúise let dhútha thréigean, Is crádh liom cúthail tu i gcúige chaothach, Do chéile is do shleacht bhog óg " 77 "A bhláth na gcúilfhionn, 'nneósad féin duit Éifeacht go beacht gan ghó Bás mo chomhgus bhfiúntach bhféastach Do b'fhéile 'n-a dteach le slógh, Plás is lúbchlis chomhursan chlaona, Crádh agus cumhgrach búr uilc Béarla, Dfháisc a n-ughaim ar chrú-ghluin-Ghaedhlaibh In Éire mo shean tar fóir " 78 "Árduigh t'shúil atá an chomplacht mhéirneach Do shéan il-reacht an Óird Gan stát gan dún gan riúcht gan réimheas, Réimbhriste ar easbhaidh lóin: Go bráth 'n-a dtriúcha i gclú beid Gaedhala Gan cháin, gan chúinse i gcúigíbh Éilge, Is mál dfhuil fhlionnsaigh Niúil mic Féiniuis Re maodhm cloidhmhe gaisce i gcoróinn " 79 - An Ceangal: 'S gliogartha dona do dhuine 's is baoth tar barr A chumus do nochtadh do dhuine gan ghaol gan ghrádh, Ní cumann a chumann, is cuma leis créad mar táir Acht snaidhmeadh ar do luige má thigeann leis cae do dhfhagháil
80 Baineann san liomsa, níor thuigeas me féin i dtráth, Do dhruideas fé choimirce duine de mhaoraibh Shaw, Dothugas dó urraim nár chuibhe don bhaoltach dfhagháil Is d'imir sé im choinnibh an cluiche le claon an mhádha
81 Tuisle agus tuirse agus turusa an tsaoghail smáil, Na druinge ba shine dá mbriseadh gan réim gan áird, Tuitim an-iomad dem fhuirinn i dtréithdhriuch bháis Chuir mise is mo mhuirear ar thuinnibh i mbaoghal ár mbátha
82 Níor dhuine gan duine go deimhin me in Éirinn lá, Acht duine nur bh'fhuiris do duine dá ghaolta dfhagháil, Ó's duine thu a dhuine n-a dtugas mo scéalta it láimh 'Nnis do gach duine nur duine liom é mar atáim
XV
Maidean, cian óm cháirde i mbl
1834 Fonn: "An Cnuicín Fraoigh" 83 Maidean cian óm cháirde I bhfearann iarthair ránga, Treathan tiarscach támhach, I ngám coille ceó; Ag machtnamh chliar is tháinte Bhreasail, Fhiacha is Ádhamair, Airt is Iriaill do b'ádhbhal Ar ár cloidhmhe anallód: Flatha Bhriain is Charrthaigh, Dragain Riada is Dháirfhine, Sleachta Bhiacha, Mháirne, Dál gCais is nEóghain; Treabha triaithe táscach, Cneasta, cliathach, ceárdach, Earg, iargach, ársa, Dfhuil árdrighthe treóin
84 Mar sin piantach thárla Ar nascaibh liach an lá san, I gcreasa ciacha cásmhar Ag cáthadh mo dheór, Gur dhearcas miannse mnámhail, Measta, miairseach, mánla, Gasta, griartha, grádhmhar Ag cás liom i gcomhar: B'fhada, biascach, barrchas, Snasta, sniartha, snáthach, A carn ciabh go sála Mar scáilchruith an óir, Is a glaca griasta is breághtha Ghreanadh piast ilcheárda, Eacha, fiadhach, is máige I meádhon bhraite sróill
85 "A mhaise niamh na mbába, Is cneasta gnia agus gáire Measaim driabh let áilne Gan phlás gur tu an ógh Do tharraing triasc is tnáthairt Cartadh cliabh is cnámha In Eamhain ciaigh re lámh chlann Cáidh Uisneach neóill, Nó an ghaithleann ghrianda d'árduigh Screadadh sciath is ghráscar, Greadadh gliadh, agus gártha In ár Thailc mhic Treóin: Nó an eala niamhgheal náireach Bheartuigh cliasc le dtáinig Tleasca tsliast mhic Dáire Cois bánghlaise ghleóin " 86 Ar scanadh riaghail mo ráidhte Dfhreagair rianta in ámus Rannaibh riartha dánta Ba táithte re prós "Ní ceachtar riamh den táin me Acht bairrfhionn thniartha, thnáithte, Chreachta, chiaptha, chráidhte Le spás snoighte i mbrón: B'fhairsing, riaspach, rábach, Rathmhar, fialmhar, fáilteach Do spealainn spians le bárdaibh Im árus ar próinn, Gan easbhaidh im iairmhis mheáidhte Gur neaduigh iarsma Mhártain Mheabhaill mhiasc in áitreabh Mhic Ceármada mhilbheóil
87 Tar mara ag triall dothánga Ó fhearann Niaill don áit seo, Ag aithris briathra áthuis Go gáirseach gan gó, Go bhfuil reachta fiar is ráta Caithte siar i gClár Luirc, Is gach raille piardach mágach De ghnáth ag sileadh a dheór: Atá Cathal, Piaras, Pádraig, Gearalt, Diarmuid, Rághnall I ngradam dian chomh dána Insan Phárlimint leó, Ní stadfid siad go bhfágfid Breatain fiadhain 'n-a fásach, Glasa giabhainn gearrtha, Bunáit tighthe is póirt
88 Atá barca liartha lána Dfhearaibh spiartha Spáinneach Glanta, gliartha, gárdach, Ag fáscadh fé sheól, 'N-a gceapaibh iatha árracht Tapa, tniartha, tárrthach, Ag taisteal trias gan tláthus Go stát Oilill Ól: Fearfid fiairchath freáirseach, Treasach, triartha, táinteach, Cneadach, criartha, cneádhnach, Árghonta, mór; Mar lasair spianta speánaigh Nó sreabha sriartha sáile Ar sleasaibh sliaga fánadh Le barr buile scóip
89 Le fearta Dhia is a ghrása Cheartuigh blianta is blátha, Easca, grian is sáile, Lá agus duine i gcló, Beidh sailmshians go cráibhtheach Rathmhar, riaghalta, neámhdha, I gceallaibh iathghlais Fháilge Ag mánaigh na nÓrd, Flatha, triaithe is dáimhe Seascair, spiartha, sáthach, 'N-a mbailte biadhta bláthmhar Sárshuidhte sóghach, 'S gaile griabh dfhuil ádhbhail Fhleascaigh Fiann Scuit fáinneach, I dTeamhair frian gan spleáchus Go bráth cinnte i gcoróinn " 90 - Aguisín: D'aitheasc mo bhéil go héag an fhaid mhairfead arís Ní chanfar liom bhéarsa dréachta ranna ná laoi, Acht Paidir is Créidh is bréithre is beannuighthe brígh, 'S é is fearra 'o dhuine aosta céasta caithte mar taoim
XVI
Do bhíos-sa feacht im aonar Pádraig Cúndún i mí na Nodlag insan bhliain 1834, ar na stiúradh chum Partolán Pac, in Eóchaill, le tabhairt do Sheán Cúndún
Fonn: "Leather away the wattle O " 91 Dobhíos-sa feacht im aonar I bhFearann shaor an Ois ar nóin, Ag smaoineadh seal ar Éire 'S ar leagadh Gaedhal re Gallachóip, Saoithe is flatha Éibhir, Airt is Laoghaire, Earc is Eóghain, Ír is Mhacha, is Aonghuis, Eachaidh, Éilim, Bhreas is Órb, Ithe is Neill, Chonaill gCéin, Chriomhthain, Chéide Ghais is Chóirb, Do b'íogair, aireagdha éachtach, Lanna laochta i ngaisce gleó
92 De dhíth na dtreabh so chréachtnuigh Chealg léin me ag fearadh deór
I ngeimhleach creatha péine Shlad mo chéadfadh ar fad tar fóir, Ar snighe mo dhearc gur théarnaidh Ainnir mhaordha, mheasta, im chomhair
Ba míne dreach den daonna Scag ó Éabha ar talamh fós; Ba bhinne a séis ná seinm téad I bhfiotal Gaedhilge bleachta beóil Ag innsint reacht an Bhéarla Chreach is chéas a sleacht 's a slógh
93 Guidhim le flasc an réiltean, Aitchim éifeacht feas den óigh, A hínse dleacht 's a préimhe, A fasc, a géag, a ceap 's a pór, Ar bh'í bhain creachadh is créimeadh Is cneadadh créacht le greadadh gleó In íorghail ghath na nGréagach Leag an Trae 'n-a lasair smóil, Nó gile is gné na n-uile-bhé Tug milleadh 's maodhm le sleagh mhic Treóin, Nó Aoife nasc a gaolta Ar sreabh na ngéis i ngeasa ceó
94 Caoidheann go beacht i mbréithre Dleasca dréacht ba ghasta glór I laoithe learca léire Cearta, caomha, canta, cóir, Ar sí is me dalta léigheanta, Gean is céile, searc is stór Mhic Cuill, Mhic Ceacht, Mhic Gréine Thapa, thréan i dtreas 's i dtóir; Ba cinnte mé oilte i réim Le righthe glé na ndealg n-óir, Draoithe, flatha is éigse Ag teacht le chéile im theach ar próinn
95 Ba ríogan seal dem shaoghal me I dTeamhair tréimhse cneasta i gcoróinn, I bpríomhráth rathmhar Éadair, In Aileach Néid, 's i gCrot na gceól, In Dínnrigh, i mBeath, i nDéilgin, 'S i gCathair aolda an áir gan bhrón, Síoch ag scaipeadh séada In Eamhain† aonaigh †Mhacha mhóir, Thugas ré suidhte saor I Lios na Laoch 's i Nás na dtreón, I nDruim na nDruadh 's i Séimhne, I mBachall Éil 's i gClár na Leóghan
96 Im thígheas re ceannus féile Chleachtainn féasta is fleadh gach ló, Fíon mar eas dá thaoscadh Ag clanna Gaedhal re m'ais ar bórd, Im mhaoin níor bhraitheas éalaing, Easbhaidh, claochladh meath ná feódh, Im ríoghacht gur eascair méirleach Meabhail claon ba mheasa meón, Cuile clé d'imir fraoch 'S dlighthe daor gan cheart gan chóir, Bíodhbha i gcreat 's i dtréithe Ghaibh le taod mo bhailte póirt
97 De dhruím na gcleas do shaothruigh Dras an éithigh d'at go nódh, Íocfaid as gan faesiomh Aibidh éascaidh ar bhreacadh an fhoghmhair: Ó mhaoilinn tsleasa Bhéarna I bhfearann Éilge ar fad go Bóinn Beidh teinte ar lasadh in éinfheacht, Teascadh, traochadh 's treasa treón, Tuitfidh tréad an fhingil tréith Le fine Gaedhal sa chath gan treóir, Sin críoch ar bheathaidh mhéirneach Gan casadh i réim tar ais go deó
XVII
Aiste na nIarthar An seachtmhadh lá fichead de Easbhafuilt
December, san bhliain 1834, i Machaire an Fhiaidh, taobh le cathair Utica, i Stát New York
Arn-a stiúradh chum Domhnall Ó Murchadha, sagart Eóchaille, le tabhairt go Mhicheál† grádhach conáigh ceannusach cráibhtheach carthannach suairc uasal onóireach †Ó Glasáin, ó Lios Caoinleáin i bparóiste Bhaile Mhacóda, i gConndae Chorcaighe, in Éirinn: 98 A shoilbh-fhir léigheanta, shéimh, dheagheóluis, Tabharfad tásc fém láimh gan gó dhuit Ar an ndútha ghránna in a ráinig damhsa Teacht go hársa, fálta, feóidhte
99 Níl máige míne caoin ná cóir ann, Acht coillte is cranna is garbhfhuinn mhóra, Leachtáin lomartha coirtithe cróna, Cnuic is gleannta is ceanntair cheóbhach " 100 Uaill is gártha ós árd urchóideach Ag peanntair, faolchoin, béithir is leóghanaibh, Ainmhidhthe allta ag amhstrach comhraic, Is nathaireacha nimhe le binb ag ionfairt
101 Spéartha ag cnagadh, ag bagairt 's ag fógairt, An t-aer ar lasadh is an talamh ar móirchrith, Caortha 'á gcaitheamh 'n-a gceaithibh ar bóithre, Is léir go nglacaimse eagla rómpa
102 Bíonn trí ráithe breagh go leór ann, Bíonn an ráithe eile go goineadach reódhthach, Cuisne agus fuacht go buan dá leónadh, Is truagh mar a chrithid um Inid an phósta
103 Ó Nodlaig go meádhon an Mhárta comhairigh, Sioc is sneachta ortha abhfad tar a nglúine, A gcluasa goirtighte tochailte tóchta, A gcosa is i lámha a gcráig is a ngúnga
104 Samhradh teasbhadhthach, greadaithe, scólta, Lasardha, grianda, pianmhar, breóidhte, Ní bhíonn faice ar chaithte ná ar óg ann Acht léine, criúsa, triúbhas is bróga
105 Fuireann na tíre is buidhean drochmheónach Fealltamhail, fingealach, cuirpthe córbach Bréagach, meabhalach, malluighte móruilc Cealgach, claon i méinn 's i nósaibh
106 Créidh ná paidear ní cantar go deó leó, Acht bruidhean is ceannairc, caismirt is comhrac, Dia agus Muire mar mhionna 'n-a mbeólaibh, Diabhail is deamhain gach am san ló aca
107 Ní thiúbhrfaidís leathpinghne ar Aifreann ghlórmhar, Acht ag scigeadh is ag magadh fén Eagluis gcomhachtaigh, Deirid gur teagasc ón ndeamhan a gcomhairle, Is gur chóra a gceangal i gcarcair le córda
108 Gach Aoine is Satharn alpaid an spóla, Dlighthe na cléire réabtar leó iad, Deirid gach n-aon do ghéill dá nglórtha Go bhfuilid i nAiceron, damanta, dóighte
109 Sin mar do chaithid a mbeatha go ciontach Mioscaiseach, meascaithe, i mbearta nách foghanta, Go dtagann srannán an bháis 'n-a scórnain, Mo thruagh an t-anam bocht, n'fheadar cá ngeóbhaidh sé
110 Tuilleadh dhá dtréithe is léir go 'nneósad, A mná go deimhin níl cuisle na comhada Aca le n-a bhfearaibh seoch clannaibh a gcomhursan, Is cuma sa donus leó singil nó pósta iad
111 Cois claidhe nó coille ina dtiocfar ar fód leó, Díg nó cumar nó ionad dogheóbhaid siad, Do bfhearr leó cumus ar scilling 'n-a bpóca 'Ná a gcáil do choimirc ó ghoilm den tsórt san
112 Dá olcus a ngníomhra, a slighe is a ngnótha, Na droinge bhíonn aca ar an machaire ag romhar dóibh, Tugaid a bpádh gan spás 'n-a ndóirne, Biadh agus deoch ar a dtoil a ndóithin
113 Ar n-éirighe ar maidin as leabain duit gheóbha tu Gloine biotáile folláin, foghanta, Arán, ím is píonna sóghaile, Cannta cáise is cnámh mairtfheóla
114 Ar n-ithe do choda le deithineas mór duit Siúd ar sodar chum oibre leó thu, In am an eadartha beidh agat cóisir Cosmhail le bainis, le baiste, nó pósadh
115 Beidh coirn ar clár ag tál ar bheóir duit, Miasa bána, lán de shóghaltus, Géanna is ganndail reamhara, rósta, Is éin dá malairt ná bacfad teacht thórsa
116 Tabharfaid chum ithte dhuit fiche agus nóimeant, Ní bheidís ag feithiomh a thuilleadh níos mó leat, Beidh míle béic ort, glaedh agus fógairt Dot thiomáint amach tar ais le fórsa
117 Seo leó arís tu i bhfeighil do ghnótha, Tuise níl leat le grag acht ól é, Má bhíonn tu ar meisce nó ar deire um thráthnóna Tabharfaidh an maor duit páipéar bóthair
118 Dá mhéid do mholaim a gcothrom 's a gcóisir, A ndram is a ndeocha is a mborrathuirc feóla, Bfhearr liom agam i bhfearann tsliocht Bhreógain Prátaí is salann cé dealbh an lón iad
119 Gach uile oidhche ó bhíos i bhFódla Téighim abhaile go dearbh is dóigh liom, Glaedhim isteach go teach mo chomhursan, Tugaid siad fáilte, lámh is póg dam
120 Bíodhgaim suas óm shuan le mórtus, Déinim marthan ar m'aistear go brónach, Nuair a chím gur aisling gan tairbhe an sceól san Bím go doilbh is goilim mo dhóithin
121 Ar léigheadh mo laoi dhuit, bí compórdach, Déin an gáire grádhach do b'eól duit, Ibh mó shláinte ar chlár an ósta, Is cuir tar sáile slán nó dhó chugham
122 Cuirimse chughaibhse anonn go Fódla Slán is céad 'dir ghaolta is chomhursain, Cé ná feiceadh éanduine go deó agaibh, Ní leigfead as m'aigne marbh ná beó sibh
123 Mo dheargadh dearc, mo scread, mo scóladh, Gan me insa bhaile mar chleachtas im óige, I dtuaith nó i gcathair in'aice ar a chomhgar, Nó i dtabhairne an leanna ag Baile Mhacóda
124 I gcuideachta Uí Ghlasáin dfhuil áird Eogain, Chráibhtheach, charthannach, leanbhach, leóghanta, Thugadh dam fíon gan maoidheamh, mo dhóithin, Is gan pingin dem dhíth le díol go deó as
125 Thugadh dam cuireadh go minic chum beórach, Eagna is greann go ceannsa gleóidhte, Duanta is dánta bárda beólbhleacht, Is comhairle thairbhtheach, ghasta, dhá dtógainn
126 Thugadh dam seanchus, aithne is eólus, Ar gach cine, gach fine, is gach fóirne, Ar gach curadh bhí cumusach, cródha, Insan Ásia, insan Áfraic is ins an Eóraip
127 Och
mo chiach
mo phian gan fóirthint, Cian thar lear abhfad ót chomhghar, Ameasc na méirleach shéan na hórda Is bhainfeadh an ceann dem shamhail ar fheóirling
128 An tréad do chuir mise is mo leinbh 'n-a gcomhar san, Dá ndéininn guibhe chum Muire cá'r bh'iongna
Caor is luisne ina dtighthe agus spóirseach, Is gan éanduine aca ar chumus a bhfóirthin
129 Go deimhin ní dhéanfad éinnídh 'en tsórt san, Cé ghoineadar cluiche le himirt éagcórach, Maithim don tsaoghal go léir is dóibh sin, Fágaim a riar ag Dia, is dó is córa
130 Mar is É do dhealbhuigh flaithis gan teóra, Neamh mar ghabhas, talamh is mórmhuir, Grian is ré agus réiltinn lonnrach Beithidhigh, éisc is éanlaith clúmhach
131 Dhealbhuigh Ádhamh ar A íomháigh ghlórmhar, Is de chnámh dá chnámha rinn congnamh pósta, Thug dóibh ceannus, is gradam is comhachta, Gur tharraing an deamhan chum peaca fé dheóidh iad
132 Tré bhás Abel tséimh, neimhchionntach, Chuir Sé séala ar Chain is comhartha Thug Seth d'Éabha tar éis na sceól so Is do shiubhal Énoch gan éag fós leis
133 Sin é Naoi ón ndíle dfhóir air, Nimrod rí do chlaoidh a dhóchus, An túr do mheas go neamh do thógain Leagan anuas gan duadh níor speóis leis
134 An fhuireann dobhíodh go cinnte i gcomhar leis Thug dóibh atharrach teanga 'n-a mbeólaibh, Ní thuigidís féin a chéile acht comhartha, Is cuireadh ar scaipeadh gan fearann gan fód iad
135 Thug do Ábraham grása móra, Mac do Shára b'ársa cló is driuch, Ó dtáinig saoithe líonmhar, slógach, Is timcheall-ghearradh ar a bhfearaibh ba nós dóibh
136 Sodom is Gomorra las is do dhóigh iad, Thug leis Lot amach gan leónadh, Féach a bhean nár ghlac a chomhairle Rinn piléar salainn ar barra cnuic fós di
137 Ón sciain thug Isaac deimhneach, deónach, Ón bpríosún daingean do chabhair ar Ioseph, Thug a athair is a bhráithre a mná is a n-óga Ó bhroid na gorta do ghoirtigh na slóighte
138 Chuir ar an Éigipt léirscrios iongantach, Plághanna doilge, borba, brónach, Do loit a bhfearainn, a mbailte is a mbólacht, Is mhairbh na táinte ársa is óg díobh
139 Thárrthaidh Maoise a bhuidhean 's a mhórthrup Tríd an Muir Ruadh go bithbhuadhach, beódha
Pháró feargach le faladh lean tóir air, Bádhadh é féin a thréad 's a fhórsa
140 Piléir néill an lae bhíodh rómpa, Is teine insan oidhche i ngach slighe na ngeóbhaidís, d'aithin dóibh bile de mhuirtil do thógain S a chaitheamh san uisce dheineadh milis le n'ól é
141 Chuir manna ó fhlathas ar talamh mar lón dóibh, Rábach, rabairneach, rathmhar, 'n-a ndóirse, Ceathrachaid bliain 'n-a bhiadh gach ló aca, Is ní thagadh an dada dhe ar feadh na Sabóide
142 An bhuidhean nár chruinnigh acht umar ba leór san, An tí thiomargain iomad do shaoileadh a dhóithin, Chuir cuid aca i dtaisce go maidin 'n-a gcomhair é, Is dobhí 'n-a lobhthaire loitithe dreóighte
143 Dfhoscail an ghlaise ón gcarraig i Hóreb, Dfhortuigh a gceasna le fairsinge A mhórdha, Ní dheachaidh tuisle aca in ionar ná i mbróga, Do réir mar d'innistear i nDeuteronómi
144 Ghoir Maoise ar thaobh an tsléibhe mhóir leis, Alta an reachta do leanfaidís d'órduigh, Thug deich n-aitheanta beannuighthe, comhachtach, Ar dhá chlár shocartha chloiche 'n-a dhóid do
145 Tar éis gach cás níorbh'fhearrde a meón san, Tuitid i mailís peacaí móra, Chumadar déithe caocha comhuilc, Thugadar géilleadh don laogh órdha
146 Dátan, Abíram, On is Córa, Is an chuideachta leamh do lean a gcomhairle, Sloigeadh sa talamh 'n-a mbeathaidh an slógh san, Acht an dá chéad is caogad dóghadh díobh
147 Do chuir go follus don phobul mar chomhartha Ar an tslait dobhí ag Aaron bláth is almóine, Thug cainnt is labhairt don asal mórfhórsa Dobhí fó Bhalaam ag gabháil an bóthar
148 Chuir stad ar an ngréin i néall iarneóna Go bhfuair Iosua beannuighthe barra sa chomhrac Thug do Shamson neart is cródhacht Cé milleadh a ghnaoi le mnaoi, is a chomhachta
149 Do mhairbh sé Dágan ag Áirc an Chonnartha, Thug Dáibhi ón ngliadh mór leis, Chuibhrigh, cheangail foilt Absoloim mhódhmhair Don chraoibh doire gur goineadh le Ióab é
150 Do shearg gan cháirde lámh Ieróbam, An fháidh easumhal a chúl don leóghan thug, Dhá mhí is dathad is dearbh gur fhóir-choisc Drúcht ar talamh, fearthainn ná ceó ar bith
151 Elias thaisteal go habhainn Cheirit fó bhrat Is dfholuigh é féin do réir an fhógairt, Thugadh na fiacha biadh gach ló dhó Gur thiormuigh an tuile is an t-uisce do dh'óladh
152 Do ghluais go deimhin le deifir fé thómhas Baintreabhach dhealbh bhí in easbhaidh gan lóine, Acht beagán mine agus ola bhí i gcróca, Bhíodar bliain dá ithe is rinn tuilleadh is a ndóithin
153 Dochuaidh gan bhás le grása is comhachta Suas go glan ar neamh na glóire; Ag Elísha a chara dfhága fhalaing mar chomhartha Ler thrághaidh Iordan go dtáinig thóirsi
154 Seo an tElísha leasuigh le salann an mhórtsruith, Is mhalluigh an aicme rinn magadh ar an ród fé, Ler thig dhá mhathghamhain bhaineanna mhóra, Dís is dathad do marbhadh leó dhíobh
155 Thug do Ester breis onóra, Fuair dá gaolta réim is fóirthint, An chroch dorinn Háman chum báis Mhardócai Is é féin do tachtadh de dheasca a dhrochghnótha ann
156 Ó chomhachta an deamhain do anacail Iób leis, Ón bhfuirnéis dhearg do chabhair go glórmhar An triúr do caitheadh i nascaibh a ndóighte Sadrach, Measach is Abednóga
157 Chuir méar láimhe aingil ar an bhfalla dá fhógairt Do Bheilseasar rí bhí poimpeach póiteach, Go bhfuaireadh easbhaitheach aindeis i dtomhus é, Is go mbeadh a ríoghacht scartha go hathchumair 's a choróinn leis
158 Thug Daniel fáidh ó ghnáis na leógan, Ó bhroinn an éisc thug saor leis Iónas Thug do gach naomh dá n-éis is rómpa Grása, beannuightheacht, eagna is eólus
159 Chuir a Mhac Íosa Críost go glórmhar I mbroinn Naomh-Mhuire nár chuimeasc le nóchar, Rinn oiread miorbhúiltí is iongantuis mhóra Ná féadfadh daoine a scríobh ná a gcómhaireamh
160 Do dhíbir diabhail as cliabh na slóighte, Thóg 'n-a mbeathaidh na mairbh bhí feóidhte, Thug siubhal is seasamh do bhacaigh aimhthreórach, Solus is radharc do dhaill chum eóluis
161 Leighiseadh martra, galar is breóidhteacht, Dorinn fíon den uisce le hibhe ar an bpósadh, Do riaradh táin le beagán lóine, Is tar a éis, i bhfuigheall, bhíodh ní ba mhó aca
162 Dá fheabhus A shlighte níor chuireadar speóis ann, Thugadar scanail dó is aithis éagcóra, Le sciúirsí stolaid A chuid fola agus feóla Gur fhulaing Sé páis is bás dár bhfóirthin
163 d'éist le headarghuidhe an ghaduidhe mhóir úd Crochadh mar aon leis é i nGolgótha, Dá dhruim níl againn-na adhbhar mhídhóchuis Má dhéinimíd aithrighe n-ár bpeacaí geóbhaidh linn
164 Dá mbadh aspol mar Pheadair nó Pól me, Críonnacht Sholaimh im cholainn is eólus, Is go mairinn go brách ag gabháil don tsórt so Amharc isteach 'n-a mhaith níorbh'eól dam
165 A Dhia na bhflaitheas tá beannuighthe, comhachtach, Foidneach, fadfhulaing, ceart is glórmhar, Ó taoi tú taitneamhach, taiseamhail, trócaireach, Ár n-anam beir Leat ar neamh is fóir sinn
Tar éis gach toisc do thárla dham go soiche seo, ní cóir dam casaoid rómhór do dhéanamh ar mo thurus, óir atáim féin, mo bhean, is mo chlann gan beárna fós, slán i sláinte mhaith, buidheachas mór do Dhia, agus tá feirm bhreagh mhaith thalmhan anois agam agus díolta ar a son
Bíonn cruithneacht, coirce, prátaí agus féar agam chomh maith is do bhíodh sa bhaile, agus dá réir sin, saoilim gur fírinneach agam an seanfhocal mar adeir: "Ná cáintear leat an bheart go fóill Óir déantar a leas do neach dá aindheóin " Is amhlaidh, iomorro, do thuit amach damhsa, óir ní rug lá orm ba doilghe liom ioná an lá dfhágas an tSeanachoill - me féin is mo bhochtmhuirear mór - ag triall in imchian thar muir i ndúthaibh anaithnide
Ciotrácht, an lá dubhach dólásach san dobhí agamsa an tan san, d'iompuigh sé chum bheith 'n-a lá ghléigeal, ghrianamhlach, gháireach, mar atá indiu agam, buidheachas do Dhia dá chionn, óir atá feirm bhreagh stáit go brách anois agam, agus mar sin measaim gur fearr mar atá ioná an tSeanachoill dfhagháil ar chruaidhchíos blianach
Go deimhin dá bhfaghainnse an tSeanachoill uile saor anois agus dul abhaile ar "b'fhearr liom" ní raghainn, maille lem chlainn do thabhairt liom, óir is cinnte gur fearra dhóibh bheith mar a bhfuilid, de bhrigh dá dtiocadh fuireann Éireann uile annso go mbeadh a ndóithin talmhan aca uile; gidheadh, dá mba liomsa America saor, níl áit fón ngréin do b'fhearr liom bás dfhagháil ioná in Éirinn ar m'aitheantus
Dhá chéad is trí fichid míle siar ó thuaidh ó New York atáim, i Stát New York féin, i bhfogus trí míle do bhaile mhór dá ngoirthear Utica
Tá Aifreann againn le fagháil insan bhaile mór san gach lá is maith linn
Tá an áit in a bhfuilimíd chomh folláin le héanáit in Éirinn 'n-a raibh taithighe agamsa
Bíonn geimhreadh cruaidh ana-fhuar againn, acht bíonn ár ndóithin teine againn - bainimíd an mhóin leis an dtuaigh
Clann dearbhráthar m'athar, atá trí feirmeacha breaghtha aca, teóra lem chuidse talmhan
Tá siad uile slán i sláinte mhaith
A chara ghrádhach, tá mo mhuinighin i nDia agam go bhfuil tu féin agus do mhuinntir go léir slán i sláinte mhaith
Agus an t-eaguilseach diadha, deaghshomplach,
Peadair Ó Néill
Mo bheannacht annso chum Mártan Ó Cruadhlaoich, agus chum a mhuinntire go léir, agus mar a leanas - chum Muiris Ó Laocha agus chum Uilliam Óg Ó Donnabháin in Eóchaill; chum Micheál Ó hEachtigheirnn ón Áth Buidhe; chum Domhnall Ó hEachthigheirnn ón Áth Buidhe; chum Muiris Stúndún ó Bhóthar an Chamtha; chum Uilliam mac Dáithí Mhic Gearailt; chum Tomás Ó Néill dá ngoireamair Toimín Thomáis Óig; chum Tomás de Barra ó Chill Chriadáin; chum Muiris Ó hAonghusa ó Bhaile mhic Ia; chum Seán Dlúth Ó Briain, agus chum a mhac Tomás Ó Briain fá seach, mo chomhdhalta dáin, chum Séamus Ó Cachláin; chum Muiris Ó Ciosáin, chum Toirdhéalbhach Ó Mathghamhna, chum Uilliam† Máistir †Ó Foghlúdha, agus chum mo chomhursain go huile
Do scríobhas trí leitreacha eile in éinmhí leis an leitir seo, mar atá, leitir díobh chum Marcus Hudson in Eóchaill le tabhairt do Mhicheál Ó hEachthigheirnn ón Áth Buidhe agus atá "Iargnó Éireann" liomsa i gceól dáin innti; leitir chum Seán Ruiséal, an sagart in Eóchaill, le tabhairt do Sheán Cúndún
Is é is adhbhar dam le gan na leitreacha so uile d'ainmniughadh chum aon duine amháin, mar shúil is dá bhfaghthaí éinleitir díobh go ndéanfadh an léighthóir faisnéis ar an gcuid eile, agus, mar sin, go ndéanfaidhe géarchuardach ar an iomlán
Dá gcuireadh neach in iongna a fhaid atáim gan éinscéala dfhagháil uaim, is é is fáth leis sin dam, níor mhaith liom drochscéal do chur uaim, ag cur barr bróin ar an ndrong n-ar mhaith leó me, agus ar an dtaobh eile, ní chuirfinn scéal maith uaim, ag maoidheamh nídh ná beadh agam, óir ní raibh agam acht beagán airgid an tan do ghlacas an talamh so, acht dofuaireas cáirde chum na coda eile - an oiread san le díol gach bliain
Tá sé uile díolta anois agus mar sin is féidir liom scéal maith do chur uaim, agus muna mbeadh scéal maith agam le cur uaim, ní chuirfinn maith ná olc uaim é
Guidhim tu scríobh chugham go beacht insan teangain Ghaedhilge, óir is ionmhuin liom lorg do mhear-phinn agus friotal do bhinnbhéil do chlos agus d'amharc
Ar scríobhadh do leitreach chughamsa, seo na briathra Sacsbhéarla do chuirfe tu ar a druim: "Patrick Condon, Utica, County Oneida, State New York " Tá an leitir seo uile casta liosta le léigheamh, acht is maith an lámh ina dtárla sí: ceartuigh féin í agus ná bí milleánach ormsa tré gach dearmad, drochscríobhadh agus droch-chursíos dá bhfuil innti, óir do thréig an t-óirléigheamh me d'easbhaidh a choidreabh, agus críochnuighim san go támh ris an dán mar a leanas: 166 Is tearc mo cháil ar chlár óirléigheamh na bpion, Is leamh mo rádh, níl áird ná éifeacht ann, Do mheath mo dhánta is dfhág an Ghaedhealg me 'S níor leath-díoghbháil dá mb'fhearrde an Béarla agam
An seachtmhadh lá fichead d'Easbhafuilt
December, insan bhliain: Míle ocht gcéad is aon mar chongnadh leó, Trí ar a sé, seachtdéag, a cúig 'sa dó Aois Mhic Dé do réir na n-ughdar gcóir Ar scríobh' mo scéalta i nGaedhilg chughat it dhóid
Ceileabhraim duit
XVIII
A Chuisle mo chroidhe ná bí-se brónach
Séamus Mac Gearalt cct
ar an bhFanuisc, i bparóiste Chluain Príost, i gCo
Chorcaighe, dochum Pádraig Phiarais Cúndún, i Machaire an Fhiaidh, láimh le cathair Utica, i gCo
Oneida, i Stát New York, an dara lá d'Abrán, 1836
167 Naoi gcéad, naoi bhfichid, naoi sioscaid, naoi naoi, naoi dtrí, Naoi sé, naoi singil, is tuille 'n-a ndéidh naoi ndís; Cuir aon tseacht fichead ga time san réim arís, 'Seadh aos Mhac Muire an tan scriobhas an méid seo síos
168 A chuisle mó chroidhe ná bhí-se brónach, Ná sileadh do dhearca, 's ná spealadh do dheóra, Is fearra go fada dhuit scaradh le Fódla 'Ná fanamhain againn fé ama na geóice
169 A bhuidhe le Dia rug siar le cóir sibh, Is riarann fairsinge beathadh gach ló libh, Thugann sláinte bhreágh gan bhrón díbh, Is bheartuigh talamh gan easbhaidh ná gleó dhíbh
170 Is mór gur fearra 'ná fanamh ar comhgar Ag déanamh íoc fé shnaidhm na gcóbach, Ag romhar 's ag grafadh, gan earradh gan sóghchus, Gan bhiadh, gan bhainne, gan teannus, gan stórus
171 Gan triúbhas, gan hata, gan fallaing, gan chóta, An lón go dealbh fé charn giobóga
Gach ló ó mhaidin go dtagann tráthnóna Ag déanamh leanna go cathach dubrónach
172 Ag amharc ar chríochaibh shínsir mhórdha Dobhí go seascair, gan easbhaidh ná gleó ortha, Lán de mheidhir 's de thaidhbhse mhódhmhair, Gur fáisceadh dlighthe ortha is scriosadh a dtóchair
173 Gur tógadh a ndaingin, a bhfearainn 's a stórtha, Gur cuireadh chum seachmaill gan talamh gan fód iad, Gur séideadh a gclanna ar tafan thar mórmhuir, 'S an chuid aca d'fhanann - ag namhaid ar scórnain
174 Is beag díobh 'n-a seasamh i mBanba ar m'eólus, Tá sleachta na nGalla ag greamadh gach ló ortha, Is dearbh gur gairid is aithnidh dúinn comhursa Ó lomadh ár ndearca ag spealadh guirtdheóra
175 Is dearbh gur breágh bheith slán ón sceón so, Gan eagla an bháille ná an mheastóra, Gan fear cluig amuigh ag fógairt Am an spáis ná fáth an tógaint
176 Is doilg na dlighthe dfháisc fuirinn tsliocht Eoghain, Is lomann a leinbh ón gciste badh chóir dóibh, Dothugann don mhinistir tuilleadh 's a dhóithin le tarraint ón bhfearann mar thaisce do theólchoin
177 Do ghearrann ár sagairt gan teannus ar fheóirling Acht goilm ná tuillid is aithis éagcórach Ó milleadh a gcealla le clanna na gcóbach Do chiorrbhaidh a mbeatha le macnus póiteach
178 Is iomdha clampar cam is comhlann Dothigeann le feall gach am sa ló orainn, Tá dlighthe na Sacsan dár leathadh is dár leónadh Le binb dár gcreachadh gan tapa gan treóradh
179 In ionad a ngeallaid de reachtaibh maithnóis dúinn Cuirid an ghangaid i gceangal 'n-ár ndrólann, Chuireadar anspirid mhalluighthe i gcló dhúinn, An deachmha dhamanta is dearbhtha bhreóidh sinn
180 Tá trí bliana is aga ó leagadh i bhFódla í, Rugadh ó chúirt go cúirt fé gheóch í, Tugadh don Mhainistir ceangailte ar sceóig í, Is cuireadh chum báis le háthus mór í
181 Bhí fiche míle naoidh ar a tórramh, Cuireadh i gcomhrainn dhlúith go leór í, Tochladh poll ba throm le romhar di, Is caitheadh go fíochmhar síos 'n-a thóin í
182 Socruigheadh feart le neart an tslóigh uirthi Is a cuideachta cham 'n-a teannta i gcomhar léi An t-airgead teampuill, splangc ón mhórneimh, Do bheartuigh an deamhan i gceann a chomhalta
183 Níl maitheas ná tábhacht ina ndeárnadh leó-san, Tagann an spirid le broid 's a comhla; Réabaid gluis is brisid dóma, Is séidid stuic ag rith 'san bpóna
184 Gach nduine fé léas i réimheas Eoghain Is fuiris don mhinistir cur le héagcóir air; 'S an té nach léasaidhe tá glastsnaidhm tógtha air, Le híoc an chíosa is cinnte an tóir air
185 Tá an ministir sanntach, fallsa, fórsach, Dár sracadh is dár gcreachadh gan taise mar b'eól do, Tugann leis arm ar maidin go rómhoch, Is dealga daingnighthe aca chun fóirnirt
186 Má ritheann ár bhfeara chum ainicthe a gcomhursan Leagtar go tapa le treaghtha gan speóis iad; Tuise níl againn le beartaibh den tsórt san, Is minic ár mairbh dá dtarraint ar chróchair
187 Och, mo mhilleadh
mo mhire
mo scóladh
Adhbhar mo chaoidhe agus sileadh mo dheóra An bhaintreabhach dhealbh 's an t-athair aimhthreórach Ag caoineadh a gclainne iar dtuitim le cóbaigh
188 De réir mar shaoilid daoine móra Do shuidheas ag ceapadh na reachta ba chóra Is gearra an spás le grása an Chomhachtaigh Go bhfaghaidh na dlighthe seo tuisle gan tógaint
189 Tá tiarnaí tréana ag pléidhe cirt Fódla, Is muar a ngairm, a gceannus 's a gcomhachta Deirid go deimhin go bhfaghaid le fórsa Ceart le riaghail dár n-iath sa bhfoghmhar so
190 Tá Domhnall Ó Conaill nách cuthail ag comhrac, Plannda dfhás ó rás fear frómhtha, Ba thábhachtach réim is céim is comhachta In Oileán aerach fhéarghlais Fódla
191 Saoi gan chas dfhuil Chais is Óluim, Airt is Chuirc is Luirc is Eoghain, Triatha tréana is craobha cródha
Líomhtha, léigheanta, is laochra leóghanta
192 Síodhail 'n-a fhochair 's Ó Lochlainn comhachtach, Is muar a ngairm fé cheannus na Coróinneach, Iarlaí is saoithe grinn beachtbheólach, Is badh ghnó ró-dhian a dtrian do chomhaireamh
193 Tá Seán Ó Conaill, an ursa, mac Dómhnaill, 'N-a shuidhe ina gceann mar gheall ó Eóchaill, 'S a dhís dearbhráthar go tábhachtach, fóirneach, Murchadh is Muiris, is tuilleadh dá gcomhairleach
194 Tuilleadh den bhuidhin do shuidheann 'n-a gcomhar ann, Uaisle eagna, maithe, deighmheónach, Do toghadh de réir breis céime bhóta, Gallda is Gaedhal mar glaedhadh sa chomhaireamh
195 Táid so uile go friochnamhach, fórsach, Thall go treabhar ag treasadh ár gcórach, Deirid go mbrisfid ár ndlighthe éagcórach Thug buairt is ruathar ar shliocht gheal Scóta
196 Táid tiarnaí binbeach, mioscuiseach, móruilc, Is eaguilsigh ghallda fhallsa i gcomhar leó, 'N-a suidhe san bhFeis, is breis na nglór leó Is déantar reachta le gangaid rómhóir leó
197 Táid muinntir Shasana ag bagairt 's ag fógairt, Ag éileamh cothroim do bhochtaibh na Coróinneach, Deirid is maoidhid go fíochmhar feóbhrach Go bhfágfaid ár dtuath go suarach brónach
198 Acht deirid is géillid ár gcléir le dóchus Gur fada sinn cuthail ag fulang éagcóra, 'S go scaoilfar snaidhm is cuing na geóice d'aindheóin deamhan is dream na póite
199 D'imthigh an custom chum gliogair as Eóchaill Is saor gach earradh, níl bagairt den tsórt air, Bhí mórchuid dlighe dá dhruim is gleó ann, Acht cleachtadh na reachta níl fear ag cur speóise ann
200 Má thigir ar aonach ag déanamh gnótha Ag ceannach nó ag díol ar shlighe do chomhursan, Ag "Beárna an Chustoim" níl duine aca leómhfadh Stopadh do stuic le goimh ná fórsa
201 Ní leómhfidís leabhar do thabhairt it dhóid duit, Mionna ort d'iarraidh, ná briathar móide
Ceannuigh nó díol, pé díobh is gnó leat, Ní dhíolfair pingin den chustom aindheónach
202 Bhí gártha muara is uaill in Eóchaill, Gleó agus ceannairc, caismirt is comhrac An tráth bhí togha ar dhrong an bhóta, Is buadhadh an lá le Seán mac Domhnaill
203 Bhí tréad an Teampuill Gall 's a gcomhlucht, Gach nduine mar aon le chéile ag comhad, Níor nochtadar riamh dúinn trian drochmheóna Go dtáinig an lá ortha chráidh go dóighte iad
204 Dobhí na Gaedhil 's a gcinéil chomhachtach 'N-a slóighte tréana, laochta, lóghmhrach; Do bhrúghadar clann na ngall le fóirneart Is buadhadh leó an báire ar áireamh bhóta
205 Is cúis mhórchaoidhe i gcríochaibh Fódla, Dubhsmúit, ciach, is liacha móra, Tál guirt-fhreasa ó dhearca gan teóra Is uaillgháir caointe ag aois is óige
206 Bás an eaguilsigh mheasardha, mhódhmhail, Chráibhtheach, charthannach, cheannusach, chomhachtach, Dhiadha, dhéarcach, ghlé, dheighmheónach Posta nár bh'fhann i ngeall na córach
207 Túr gan tuirse ná tuisle, dár seóladh, Pola nár mheathta i gcathaibh éagcóra, Coinneal gan smúit i rún na n-órda, Leóghan dfhuil righthe is saoithe Fódla
208 Curadh gan tlás ná scáth roimh chóbaigh, Do sheasaimh sa bheárnain go láidir leóghanta, A chrú cé doirteadh le gorgchat córda, Dfhuiling gan diúltadh le humhlacht chródha
209 Tar éis a lasctha, a ghearrtha 's a spóltha Chuireadar salann 'n-a chneadhthacha móra, Is séideadh gan spás é ag snámh thar bóchna Go crích na n-alltach i dteannta teóla
210 Tar éis gach peannaid, gach fealladh 's gach fórbadh Dár cuireadh i bhfeidhm ar an bhfoighdeach óirdhearc, Do dheónuigh an Tiarna, Dia na gcomhachta É thabhairt gan bascadh go Baile Mhacóda
211 Guidhim an Tiarna riarann slóighte, Is bheartuigh an iarmhairt, grian is neóllta, Thug solus an lae is ré chum eóluis, Go dtógaidh Peadair go cathair na glóire
212 A Dhia thug Maois ó bhuidhin na tóire, 'S do tharraing an linn ón líg dá shlóighte, Is mar dhrúcht thug beatha gan easbha gach ló dhóibh, Beir saor leat Peadair go cathair na glóire
213 A Dhia thug Dáibhí slán ón mbónnsach Do chaitheadh le Saul 'n-a dháil go seólta, Is mhairbh go dearbh an t-athach úd Góliah, Tabhair leat Peadair go cathair na glóire
214 A Dhia do bheartuigh ar thalamh na mbeó sinn, A Íosa cheannuigh ar pheannaid-chrois bhreóidh sinn, A Naomh-Sprid bheannuigh le lasair a chomhacht sinn, Cabhair do Pheadair i gcathair na glóire
215 A Dhia na naomh 's a chléir na n-órda, Adubhairt linn iarraidh, "Iarraidh is gheóbhaidh sibh," Iarraim, guidhim, is guidheann mo chomhursain Peadair Ó Néill beir saor dot ghlóire
216 Beannacht is céad thar céadta comhalta Chughat thar sáile ó chlár na Fódla, Beannacht is míle ó chroidhthibh comhursan, Beannacht is grádh gan trághadh go deó libh
217 Beannacht gach n-aon 'dir aosta is óg libh, Beannacht Mhic Dé is chléir na n-órd libh, Beannacht na bhflaith a chleacht bhur gcomhar libh, Beannacht Sheám 's a mhná fé dheóidh libh
218 Ní hoilte mise i bhfriotail bhinne ghrinne Ghaoidhilge, 'S ní scribhim cliste laoithe snoighthe i ndlighthe draoithe, Mar thuile fuine tigeann time 's slighte luige baoise Ar fuid mo chuithe ag milleadh tuigse in uimhir uige saoithe
219 Mo dhoiligh cumhach do dhul thar sáil, A sholuis rúin an fhoruis áil; Cuirim chughat anonn mo shlán An dara lá den Abrán
XIX
Do neartuigh go deimhin Do Dhomhnaill Ó Conaill 220 Do neartuigh go deimhin mo mhisne is mo gháire Ón dteastus dochluinim le spás gach ló Ar chlanna na fuirinne b'oilte is do b'ársa I mBanba i bhfuirm ba dána a dtóir; Íorghail éirleach déanfid dearbhtha, Íogair, éachtach, fraochta, feargach, Fuinneamhail, fearamhail, freasghonta, fáinneach, Dioscartha, draganta, dán' gan gó
221 Atá calm Ó Conaill ag imirt a tháiplis Gaile gan tuirse, gan tlás i ngleó, Leanfidh dá chluiche go mbrisfidh an báire Ar gharbhghruigh Bhrutuis thug táir don Órd: Taoiseach tréitheach, tréadach, treasamhail, Líomhtha, laochta, i maodhmaibh machaire Le cloidhmhe, le gaithibh, le gaisce, le gártha, Ar cuthach chum catha 's a tháinte treón
222 Leagfid is scriosfid mar thuile le fánadh Deachmhaidhthe dlighthe is gach cáin gan chóir, Is reachta na righthe rinn iolaruilc dfháscadh I bhfearanntus Mhuicinis, stát tsleacht Eoghain
Claoidhfid, créimfid méirnigh mhalluighthe An fheill 's an Bhéarla shéan an tAifreann, Brisfid a gcarcair, a ndaingin 's a n-áruis, Is cuirfid go dealbh le fán a bpór
223 Is fada do chuimriosc chuirpthe Shátain Chealgach choilg fé bhláth i gcoróinn, Ag creachadh is ag ciorrbhadh 's ag ionnarbadh mánach Ag saltairt i gcuilithe ráidhte Phóil: Dé dhruim a gclaon tá a dtréimhse caithte aca, Íocfaid daor na tréithe leanadar, Ag scige 's ag magadh fá aitheanta an Phápa, Is bhigil na n-aspol do beárnadh leó
224 Is gairid an mhoille go mbuinfar díobh sásamh Searbh 'n-a rinneadar d'árgoin seóid, Le feartaibh Mhic Muire tá an buille go láidir Feasta 'n-a gcoinnibh gach áit 'n-a ngeóbhaid
Do mhaoidhdar éigse dréacht i dtairngre Is daoine léigheanta, naomhtha, beannuighthe, Rith nirc na ndanar go treascartha tnáithte Mar choipe na mara ar an dtráigh gan treóir
225 Seachtmhain roimh Inid beidh turainn i gClár Luirc, Arm is teine agus lámhach go leór, Gallaibh ag tuitim san tsiosma 'n-a gcáirne Marbh le cumus nirt ádhbhal slógh: Fuigheall má théarnann saor ón gceannraic Caoidhfid céasta a saoghal in anachruith Cinnte gan ceannus gan fearann gan fághaltus Snaidhmithe i bpeannaid fé bhráca an bhróin
226 Ar scaipe do chipil an fhingil go cráidhte In easbha gan filleadh go brách i bpórt, Beidh gaile dfhuil fhine Mhic Bhile na Spáinne Seascair 'n-a n-ionad go sáthach sóghach, Suidhfid Gaedhil 'n-a n-aolbhroig athardha, Is buidhean na cléire séadach saltrach Le coimirc na bhflaitheas 'n-a gcealla go cráibhtheach Ag seinm a salm gach lá go deó
XX
Leitir I Machaire an Fhiaidh, taobh le Cathair Utica i Stát New York, an seachtmhadh lá déag de Spaidire 1837
Pádraig Cúndún chum Pártolán Suipéal ar an gCluain Áird i bparóiste Chluain Príost, láimh le hEóchaill i gCo
Chorcaighe
Dofuaireas an leitir úd do chuiris chugham ó Éire
Sé lá roimh Nodlaig dofuaireas í, 1836, agus gidh gur lúthgháireach liom a fagháil do chuir buaidhreadh mhór orm tré bhás mo dhaoine mhuinnteardha agus tré thrioblóidí mo shean-chomhursa
Níor nochtas fós dom mhnaoi gur éag a máthair do bhíthin gur ghlac sí go ró-bhuartha bás a deirbhshéar, bás chlainne Sheáin Uí Bhruadair agus bás chlainne Risteáird Uí Mhuireadhaigh
Anois níl níos mó agam le rádh leat acht a innsint duit go bhfuilim féin, mo bhean, is mo chlann slán i sláinte mhaith, buidheachus mór do Dhia dá chionn
Tá Seán Cúndún is a mhuinntir go léir go maith
Tá súil le Dia agam go bhfuil sibhse uile go léir go maith
Cuirimíd uile ár mbeannacht chughaibh go léir, a cháirde grádhacha agus a sheanchomhursana dil, chomh maith agus dá dtabharainn síos ainm gach aon díobh fá seach
An leitir úd do chuiris chugham, níor thárla liom fós an teachtaire
Micheál Ó Néill, atá céad míle soir ó dheas uaim i mbaile mór dá ngoirthear Albani, i Stát New York
Cuirimíd scéala chum a chéile go minic
Atá sé féin, a bhean, is a chlann go maith
Cuir chugham scéala a bhfuaireabhair fós leitir Sheáin Cúndún ná leitir Mhichíl Uí Eachthigheirnn
Scríbh chugham gach bliain gan dearmad
Bíodh fhios agat scríobh' insan teangain Ghaoidhilge chugam nó gan scríobh' ar éanchor
XXI
Leitir I Machaire an Fhiaidh, taobh le cathair Utica, i gCo
Oneida, i Stát New York
Pádraig Cúndún dochum Séamus Mac Gearailt ar an bhFanuisc, i bparóiste Chluain Príost, láimh le hEóchaill, i gCo
Chorcaighe, in Éirinn, an 17 de Spaidire, 1837
A Ghréagaigh ghrádhaig, a Shéamuis Mhic Gearailt: Ar fhagháil na leitre seo dhuit measaim ná fuil nídh do b'indéanta dhuit ná a bhfuil agat do dhíol agus teacht annso, tú féin is do bhean is do chlann
Is fearr go mór an págha atá do sclábhuidhe is do cheárduidhe anois in America ioná mar dobhí ann an tan dothánga-sa amach
Insan bhliain déadhnach so do ghaibh tharainn dobhí fiche dolaeir san mí dfhear oibre ann agus biadh is deoch
Mar sin, saoilimse gur bh'fhearr dhuitse teacht annso ioná fanamhaint ar an bhFanuisc
Dobhí leitir leathscríobhtha agamsa roimhe seo chughat, atá dhá bhliain ó shoin, acht do hinnseadh dam gur fhágais an Fhanuisc agus go ndeachais go Cosdubh le Bháiltéar, gidh gurab ón bhFanuisc d'ainmnigheas-sa thu ar scríobhadh mo bheannacht chughat insan leitir do chuireas chum Michíl Uí Eachthigheirnn: do b'fhearr liom go mbeadh fhios agam an bhfuair sé fós í
A fhir ghrádhaigh, atá cuimhne mhaith agamsa dhuit ar an lá dothánga tu dom ionnsaidhe ar an tSeanachoill, beagán de laethibh sul n-ar fhágbhas í agus tu go duairc le tromdhortadh deór
Atá cuimhne mhaith agamsa air dhuit
A Shéamais Mhic Gearailt, labhair le Seán Cúndún agus abair leis go bhfuil fear ins an bhaile seo Utica, fear dá ngoirthear Éamonn Brún, bráthair fogus do mhnaoi Sheáin Cúndún
Tá sé i gcaidreabh liomsa: búistéireacht do leanann sé
Atá sé pósta agus é ag déanamh go maith
Impidheann sé ar Sheán agus ar a mhnaoi scéala do chur chum a dhearbhráthar
Pádraig Brún agus a rádh leis scríobhadh chuige
Scríobhadh sé insan Ghallbhéarla, ní hionann is mo leitreacha-sa, agus arn-a críochnughadh dhó, dírigheadh sé í chum Éamonn Brún, Utica, Co
Oneida, State New York, nó chughamsa le n-a tabhairt dó
Tabhair mo bheannacht dom dhearbhráthair, Tomás Cúndún, agus abair leis gan smaoineamh ar theacht annso: tá obair na háite seo róchruaidh dó, nó má thagann beidh mairg air
Acht dom thaobhsa dhe, atá mo sháith muirir orm féin, óir atá dhá dhuine dhéag muinntire agam, mar atá, me féin is mo bhean, is deichneabhar clainne buidheachus mór le Dia thug dam iad
Atá mórsheisear baineannach ortha-san, mar atá, triúr dothugas liom ó Éirinn agus ceathrar ó thánga go hAmerica
Atá fhios agat gur mór an costus iadsan uile do chongbháil suas, i mbiadh, in éadach, agus i scoluidheacht, óir níl acht meas na muic annso ar fhear ná ar mhnaoi gan scoláireacht, agus go mórmhór daoine óga
Mar sin, níl éanairgead agamsa le cur chuige, agus má bhíonn éanam an fhaid mhairfead ní dhéanfa me dearmad de
Atá súil le Dia agam nách fada go dtiocfaidh liom congnamh do chur chuige
Do bhochtchara bithdhíleas go bás, PÁDRAIG CÚNDÚN
XXII
Laoi na gCrann Pádraig Cúndún cct, i Machaire an Fhiaidh, taobh le cathair Utica, i Stát New York
Arn-a stiúradh chum Séamus mac Gearailt, ar an bhFanuisc, i bparóiste Chluain Príost, láimh le hEóchaill, in Éirinn
227 Atá ceist agam chughaibh le ciúineas caoinis, A choimhthionól na seana-Ghaoidheilge; Ní bhfuil innti acht fíor gan gó, 'S ní tomhasfidh í acht eóluidhe cóir
228 Cheithre crainn dochonnac i gcoill, Ba bhreaghtha scéimh, gné agus gnaoi, Dobhí as gach crann díobh crann ag fás Comh-reamhar, comh-fhoirtil, comh-árd
229 Ba dhá chineál dóibh seo adeirim, Dhá bhláth is aon toradh Ocht, dar liom, a n-uimhir gan cham, Is ní raibh ionnta acht aon chrann
230 A bhárdaibh Éireann is léire eagna, Ársa, léigheanta i ndréachta seanchuis, I laoi Gaoidhilge innsidh ceart Brígh gach crann díobh fá seach
231 Ocht sioscad, ocht gcéad, ocht gcaogad, ceathair is trí, Ochtmhoghad, ocht sé, ochtdéag, i gceangal dhá dhís, Seo an uimhir do b'aos don Aon dá ngairmthar Críost, Is ocht cinnte ar naoi de laethibh Spaidire scríobhas
XXIII
Freagra Shéamuis mhic Gearailt
232 B'í an choill an Naomh-Scríobh Má's léir go dtuigim fíor Nílim beacht ná deisbhéil, Aitchim gaibh mo leathscéal
Cheithre fáidhe den tseandlighe Tharraing feas ar theacht Ríogh, Cheithre réaltan ba follus Ar Aon-Mhac Dé thug solus, Cheithre suibhscéal san reacht nuadh Dáileas teacht an Mhic 's A bhuadh, Tairis gealla feas na bhfáidh Chum glanta peacadh sleachta Ádhaimh: B'iad na cheithre fáidh seo na stuic Noch labhair ar teacht an Mhic Is do b'iad na fáis na farais-mhuin Maitiú, Marcus, Lúcás, Eóin
Ba dhá bhláth san dara feacht Amhail tuitim an dá reacht Do b'ionann forus soluis dóibh Éadhon, sonus pobuil mhóir
Cheithre fáidh mar tá ar dtúis Le sna cheithre suibhscéal tomhais, Badh hocht a n-uimhir san le ceart 'S níor nochtadh leó acht aon reacht
XXIV
Freagra Dháibhí de Barra 233 Pé ar bith fear do scríbh an rann Is chuir fírinne crosta i Laoi na gCrann Ba mhaith an radharc dó é gan mheang, Mar isé Dia féin dochonnaic sé ann
Na cheithre crainn dochonnaic sé tria An Tríonóid Naomhtha in Aon Dia Is táid ceangailte dá chéile chomh dlúth sa chás Nách fios cia dhíobh ar a bhfuil an tAon eile ag fás
Is múineann ár gcreideamh dúinn gach am Go bhfuilid comh-árd comh-fhoirtil, comh-reamhar: Dobhí an tAthair 'n-a Dhia gan cumasc daonna Is an Mac 'n-a Dhia is 'n-a Dhuine in aondacht Dobhí bláth na daonnachta ar an Mac gan barracht Is bláth na Diadhachta bhí ar an Athair Is b'éantoradh dhóibh gan claonadh Óir b'é a dtoil saoradh na cine daonna
As a chéile ó táid ag fás mar mhaoidhimse, Doghníd nuimhir a hocht den Aon-Dia cinnte
XXV
Óm chroidhe mo scread Dán duairc dubrónach Phádraig Cúndún tré bhás a mhná,
Maighréad Nic Chárrthaigh, ag Machaire an Fhiaidh, taobh le cathair Utica i Stát New York, san bhliain 1840
234 Óm chroidhe mo scread ag teacht go cruaidh, M'adhbhar buaidhre beacht de shíor, Mo bhean fé líog 'n-a luighe insan uaigh, Creach do bhuail mo dhreach le saighead
235 Gach mír dar gabhadh liom den domhan, Ar muir na dtonn 's ar tír, I ngníomhra glana maithe is méinn Bean níor léir dam mar í
236 Ní hiongna mise i dtreallamh daol, Ar nascaibh léin dá héis foríor, Easa duairc le bruach mo dhearc Is tuargaint neart na gcnead dom shnoighe
237 Gach uile oidhche is cách 'n-a suan, Sámh i suaimhneas searca síoch, Bímse i bpúdhair go dúbhach docht, Ag crúdh mo rosc le tosc ag caoidh
238 Is cráidhte caithte i ngalar dógha Mo phearsa i gcló na bhfear do chríon: Dá ngoireadh orm sochma an bás Do chroithfinn mo lámh leis
ó
ch
dh
XXVI
Is truagh san I mbl
1847 239 Is truagh san treabha chlanna Mílidh thréan Duairc le fada i bhfearann Ír mo léan: Gan tuaith gan teannus ceannus ríoghacht ná réim, I nguais ar easbhaidh beathadh, fillte, faon
240 Cuallacht Chailbhin bhradaigh, bhreillsigh, bhréin
Do ghluais ó Bhreatain, shailig Ínse Néill; Cuaine is measa bearta dlighe agus méinn, Sluagh ler leagadh sleachta shinsear Gaedhal
241 Luascaid leagaid marbh síos go préimh Uaisle cearta, flatha, síol na saor, Scuabaid scaipid sagairt síothach séimh Ó shuan na leabthan, caithte i gcoillte ar strae
242 I mburach gach baile in arm shuidheadar maor Ag suathadh ag smalcadh ag sracadh ó shaoithe a séad, Fuadach tapa ag snapadh a maoin 's a spré Gan luadh ar a gcasadh acht bagairt cloidheamh is pléar
243 Dfhuaghadar alta ar bhaitheas cinn gach aon, Ualach sratha is ceangal cíosa daor; Truaill-ghruigh bhraithte ag caitheamh saighead le fraoch, Dochuaidh a ngaithe treasna trínn go haeibh aeibh
244 Monuar
is eagal creatha croidhe liom féin Gur uabhar, faladh, masladh, bruidheanta is bréag, Cluain is cleasa cama is gníomhra claon Le fuath don pheacadh tharraing díoghaltus Dé
245 Buaire namhad ag fealladh síor gach lae, Buan ag creachadh cealla thír na laoch, Cruadhas a reachta chealg mílte céad, Dfhuar dá ndeascadh cneastacht caoineas béas
246 Thuas an tAthair aitchim guidhim thu is éighim An tUan do Mhac, is fearta an Fhíor-Spirid Naomh, Fuascail glasa Chatolaicí do thréad, Buail a gceasna ar Ghalla mhill do chléir
247 Fuacht ní chleachtaid, fearthainn, síon ná gaoth Acht suaimhneas seascair, fleadhtha, fíonta is féast; Is suairc leó a mbeatha, ag alpadh bídh le craos, Má bhuaidhid na flaithis, aca is aoibhinn saoghal
XXVII
Leitir Pádraig Cúndún, i Machaire an Fhiaidh, taobh le cathair Utica, i Stát New York, san Mír Iarthar, tré sheachrán na beathadh boichte seo, dochum Tomás Ó Briain, i Móin Choitcheann, i bparóiste Bhaile Mhacóda, i gConndae Chorcaighe, in Éirinn, an seachtmhadh lá fichead de Bhealltaine, 1848
A chomhdhalta ghrádhmhair: Is mian liom an beagán línte seo do scríobhadh it dháil, dá fhiosrughadh cionnus mar atá tú féin is do chuid go huile
Tá mo mhuinghín iomlán i nDia go bhfuil sibh uile i sláinte mhaith: tá mo mhuinntirse uile mar sin, buidheachus mór do Dhia
Guidhim tú scéala do chur chugham cionnus mar atá na barraí in Éirinn i mbliana
Is clos dam gur dealbh, easbhathach tearcbheathach, dícháirdeach
naoi nó deich de líntibh dar cheart bheith annso agam, táid siad éalaingeach, toisc an leabhar do bheith briste
don bhaile margaidh so atá againn-na,
Utica
Trí ceathramhna dalaeir an buiséal atá ortha ann, acht táid siad níos saoire 'ná san isteach i gcrioslach na tíre, abhfad ó bhailtibh móra
Buiséal coirce annso, leath-dhalaeir atá air
Céad den mhin bhuidhe, dhá dhalaeir
Céad plúir, trí dhalaeir is ceathramha
Céad mairtfheóla, trí dhalaeir go leith
Céad muicfheóla, cheithre dhalaeir go leith
Céad ime, ocht ndalaeir déag
Tá gach earradh dhíobh so uile níos saoire 'ná san insna Stáit Siar, agus mórán níos daoire i New York agus i gcathrachaibh móra eile
Cuirim mo bheannacht chughat féin agus chum do mhuinntire go huile, chum mo cháirde, mar aon lem sheanchomhursnaibh
A scríbhinn, nascaim go cruaidh ort, Tabhair go buacach dil dán Mo mhíle beannacht seacht n-uaire Do Mhicheál† searc-uasal †Ó Glasáin
Féach, na laethanta déadhanacha dham in Éirinn, do loisceas lán
bosca de pháipéar breac-scríobhtha i gceól ranna, acht dochuaidh aon iarracht amháin saor gan dóghadh
Dofuaireas é chúig mhí óchoin
Do ghoileas mo dhóithin an uair dochonnac é, óir is beag an chuimhne dobhí agam ar an dtráth do scríobhas é ar an Seanachoill in Éirinn gur annso bheinn dá léigheadh
Tabharfad duit é: Féach VIII
Insan am n-ar chéadchuireas-sa leitreacha abhaile ón dtír seo, do chuireas leitir chum Seán Cúndún, láimh le hEóchaill, acht ní bhfuair sé í: d'imthigh sí ar seachrán
Dobhí seacht bhéarsa ceól dáin innti
Tabharfad duit annso iad: Féach XVI
Anois chum ná cuirfinn leitir fholamh chughat, tabharfad duit annso na ranna ceóil déadhnacha do scríobhas ná a scríobhfad go héag arís: ANBHFAINNE GHAEDHAL ÉIREANN Fonn: "Fágaimís súd mar atá sé" 248 A Éire mo dhanáid do chaithmhilidh treóin, d'fhlaith díleas, d'fhóirne, agus d'fháidhe, Do chléir is do dhaltaí, do ghaiscidhigh do leóghain, Do cheap craoibhe cródha is do mhánaigh I ngéibheann fé ghlastsnaidhm i dtrapgheimhleach bróin Ag méirligh do chreach Ínse Airt, Ír, is Eóghain, Faolchoin do mheascmhill le reachtdlighe gan chóir Sleacht saoithe i bhFódla do b'ársa
249 Staonadh ar fad síos i dtearcbhrígh thar fóir Scaibh chraoibh Oilill Óluim is Dhál gCais, Laochra Chonrí agus caithidhe Bhriain Bóirmhe, Gamhanraidh is treóir chlainne Carrthaigh, Tréadtha shearc Meídhbhe ghlandíorma i ngleó, Géaga na bhfear ríoghdha mhearíogair scóip, Éibhir mac Míleadh shleaghlíomhtha i dtóir, Cheat Shíorna is pór Chonaill Cheárnaigh
250 Traochadh i dtreas daoirse phreasphoimpeach mhó Treabh taoisighh mhódhmhair 'n-a dtáinte Le bréaga, le bradghail, le mailís, le móid Machtírí d'fheóil bhinb Mhártain Léan-adhbhar pairíllis faithchís crith sceóin Éisteacht le sceamhghail na gclamhbhuidhean gach ló Séideadh 'n-a saithíbh le gal gaoithe ceó As creasíochtar phóirse uilc Shátain
251 Ag téarnamh don drastsíol go Leath Chuinn 'n-a slógh Sealbhuighid le fóirnearta námhad Séada na sean-Ghaoidheal, a n-earraí is a n-ór A mbailtí, a stóir is a n-áruis Gan bhuidheachus, go casnimhneach, athmhaoidhid gur leó An t-éan, an t-earc caoirigh, an t-eachín 's an bhó, Gan daonnacht gan deaghchroidhe do leanbhaí cé óg Acht lag-shuim i ngeóinghail na ngárlach
252 In éinfheacht ar marcaigheacht ag teacht bíonn an chóip Gan neach puinn 'n-a gcomhar acht a gcáirde, Gréasta gan sal teimheal i mbrait míne sróill, Le flasc suidhid ar cóisir go gnáthach: In aolbhrog 'n-a gcathaoir ag feadghal 's ag ceól, Ag scléip is ag fastaoim 'n-a hallaíbh 's ag ól, A méadail go baic líonta d'fhleadh, d'fhíonta, 's d'fheóil, Ag cneadghal go sóghmhach le háthus
253 Tréadhnus ní thaithighid le gean shíor do phóit Ag casaoid ar chomhairle na mbráithre, Séanaid a bpeacaí 's ní admhuighid go deó An aibíd an t-órd is an Pápa; Géillid gur maithshlighe go deas ríoghacht na gcomhad Craos, bainis carghais, is mairt Aoine ar bórd, Is léir linn gan mhearaidhe, má's ceart fíor san dóibh, I gceachtscríbhinn Phóil níl acht rádhmhail
254 In éiric a gcleas shlím go beacht íocfaid fós, Beid lag cnaoidhte clóghonta cráidhte, Gan éide gan bairghín gan paillín gan póirt, A gcreat chríon gan fóirthin i ngábhtar Léightar i stair laoithe chan draoithe romhainn A dtréithreatha tanaí thar calaidhibh sa bhfoghmhar, Ag scéachant a gceasnaí le screadchaoi gan lón, A bpeannaíd ní ponncach Lá Pádraig
255 - An Ceangal: A shoirbhshliocht laoch do b'fhéile i mBanba anallód, Ag cosnamh don chléir is déarcach cneasta le dreóil, Is doilbh bhur scéal fé mhéirligh Bhreatan i ngeóc, Ag obair mo léan ar réal bhocht bheathadh sa ló
Ó a fheara bhochta chríoch na bhFuineadhach, a shíol na saor-shaoithe, is doiligh liom bhur gcás ag obair go docht nocht gan bhiadh gan phágh, fé chruaidhreacht claondaoirse namhad
Is truagh liom nách féidir libh dícheall éigin do dhéanamh ar theacht don tír seo, áit n-a bhfaghadh sibh luach bhur sláinte
Éinfhear go bhfuil éanmhaith in éanchor ann, tá fiche púnt san bhliain, biadh is deoch, aige, agus dá ndéanadh fear oiread le triúr in Éirinn ní bheathóghfaí ar a chuid oibre é chomh maith is do bheathuightar fear annso agus fiche púnt san bhliain aige
Tá daoine bochta insan tír seo féin, acht níl siad chomh dealbh, ná chomh mór de thruagh le daoine bochta na hÉireann
Níl talamh ró-dhaor aca
Is mór an truagh daoine bochta in Éirinn a d'iarraidh cíosa do dhéanamh do thiarnaíbh gan trócaire
Ó, a thiarnaí fhearainn Ír, atá dbhur n-ionfairt féin i mbiadh, in éadach, in ór, is in airgead, gan truagh gan taise do bhochtán, ó, cá raghaidh sibh as ó cheartbhreitheamhnus an Árdríogh
Ná fuil fhios agaibh gur breitheamhnus gan trócaire dhlightar don té ná déanfidh trócaire
Ná fuil fhios agaibh gur le nbhúr miosúr féin do thomhaisfar díbh
Is míle fearr dlighe na tíre seo ar thaobh na mbocht 'ná dlighe na hÉireann
Féach, dá mbeadh feirm thalmhan annso agat, glactha ar ghabháltus
cíos bliantmhail, agus go dtuiteadh $arréars ort ná féadfá íoc, dá mbeadh céad bó ar an gcnoc agat ní féidir le tiarna na talmhan teacht ar éincheann díobh: níl le fagháil aige acht an talamh; cé, is féidir le fear na bhfiach teacht ar an stoc, acht is éigean do-san féin dá chapall, bhaigín, cliath, céachta, srl , aon bhó, aon mhuc, dhá chaora, is do throscán tighe dfhágain agat, agus mar sin, mórán de ghlighthibh maithe eile atá rófhada le luadh annso
Ní leanfad níos fuide: is mithid dam stad; tá an léighthóir tuirseach agam
A Thomáis Uí Bhriain, impighim ort, ar ghrádh t'oinigh is t'aigne, scríobhadh chugham go deifreach, insan teangain Ghaoidhilge
Tá fhios agam gur féidir leat san do dhéanamh má's méinn leat
Cuir chugham scéala mar atá sibh uile, mar aon lem cháirde is lem sheanchomhursna
Stiúruigh do leitir chum Séamus de Barra in Utica, le n-a tabhairt damhsa, agus ar dhruim do leitre abair mar sin
Tá súil agam gach am a léighfir ranna na leitre seo go dtabharfir beannacht lem anam bhocht
256 A charaid ghaoil 's a shíol mo chomhursan chirt, Aiste is laoithe ó scríobhas chughaibh thar muir, Gach pearsa dhíbh dochífe an cunntus san Lem anam guidheadh ar intinn ionnraic dhil
Is cosmhail ná scríobhfad éinleitir eile go brách arís
Tá criotán im láimh: tá mo shaoghal is mo shláinte caithte; tá aois mhór agam
257 Cruthuigh croidhe in aibghitir leanas Gaoidhilg ón bpréimh, Lus ar us do chur leis síos dá éis, Beith 'n-a brot tré chorp na gcaoin-nguth gcaomh, Is í sin riaghail na bliana is aois dam féin
Slán leat, Pádraig Cúndún
XXVIII
Leitir Pádraig Cúndún, i Machaire an Fhiaidh, taobh le cathair Utica, i Stát New York, an cúigmhadh lá déag de mhí Sosfhás 1849, dochum Tomás Ó Briain, i mBaile Phéaróid, i bparóiste Bhaile Mhacóda, i gConndae Chorcaighe, in Éirinn
An leitir úd do scríobhais chugham an dara lá fichead de Shamhain do fuaireas í an ceathramhadh lá de Faoillte, 1849
Do chuir sé áthus mór orm tú féin is do mhuinntir uile do bheith slán i sláinte mhaith
Táimse agus mo mhuinntir uile mar sin, buidheachus mór le Dia
Is doilbh dolásach an cunntus do chuiris chugham ar Éirinn
Go bhfuascla Dia gan mhoill ceasna gach n-aon
A Thomáis Uí Bhriain, chuala go bhfuil mórán clainne agat, Dia dá mbuanughadh is dá gcur ar a leas
Measaim gur bh'fhearr dhuit a bhfuil 'en tsaoghal agat do dhíol agus teacht annso, tú féin is do chlann
Saoilim go mb'fhearr dhuit féin is dóibh-sean oiread Bhaile Phéaróid ar fad do bheith féin is dóibh-sean oiread Bhaile Phéaróid ar fad do bheith saor go brách ina stát ag gach n-aon díobh 'ná bheith ag íoc cíos daor dochraideach as Baile Phéaróid
Ó, is mór an díth céille atá ar fheirmóiríbh Éireann uile dfhéadfadh triall annso ná tagann ann
Féach is fearr leó fuireach fó phian daoirse in Éirinn, ag déanamh cíosa do thiarnáibh tiaránta gan trócaire, 'ná triall don tír seo, áit atá ina stát go brách ón gcéad cheannach amach
Féach Seán is Piaras Cúndún, is iad atá gan uireasbha annso
Tá seacht mbó is fiche ag Seán Cúndún, agus cheithre chapaill
Tá sé bó déag is fiche agus sé chapaill ag Piaras Cúndún
Tá mórán caoire aca, ós cionn céad aca araon eatortha
Tá a gcuid talmhan go brách anois aca
Nách mór gur fearr dóibh sin teacht don tír seo 'ná a gcuid den tSeanachoill dfhagháil, cíos is rátaí, maoir is báillí ag fuadach a mbeadh aca uatha
Sin é do chomhursa, Seán Ó Cachláin, ó Fhaithche Bhaile Mhacóda, níl uireasbha bídh ná éadach air: tá feirm bhreagh thalmhan ceannaighthe amach go brách anois aige
Micheál Ó Maoileanaigh ó Bhaile Uí Chríonáin, agus a bhean Gobnait Ní Eachthigheirnn, atáid siad go socair sámh annso i gcathair Utica: atá airgead spártha aca, agus creideamhaint bhreagh mhacánta aca, agus is ceart san óir is mar sin atáid dá dtuilleamh
Ó a sclábhaidhthe bochta Éireann, is truagh ná fuil sibh uile annso, áit ina bhfaghadh sibh luach bhur sláinte
Agus sibhse, a chailíní bochta ná fuil dfhagháltus agaibh acht bhur sláinte, ó, truagh mo chroidhe ná fuil sibh annso
Féach, níorbh'aithnid duit bean nó inghean an fhir shaidhbhir annso thar mhnaoi nó inghin an fhir bhoicht éanlá do-gheóbhaidís amach, maille ré héadaighe maiseamhla mórdhálacha, síodaí is ribíní ag luascadh le gaoith, fáinní óir ina gcluasaibh, srl , srl
Dá n-innsinn duit fáinní óir do bheith i gcluasaibh mo chlainne féin measaim go ndéanfá gáire, acht níl éiniongantus le déanamh annso dá leithéid sin, níl ann acht nós na tíre - "má théigheann tu don Róimh bí it Rómhánach leó " Innsim duit annso go fírinneach, dá mbeadh Baile Phéaróid saor agat, go mb'fhearr go mór duit féin is dot chlainn é do dhíol agus teacht annso agus fiche baile do cheannach air, dobheadh saor go brách agaibh
Tá talamh chomh breagh, chomh maith, le héantalamh dochonnaic do shúile, dá díol annso ar dhalaer an t-acra - áit dá ngoirtar "Na Stáit Siar " Tá oiread san de agus nách cosmhail go mbeidh a leathdóithin daoine ann go deire an domhain
An chuid is goire dhúinn de, tá sé ocht gcéad míle uainn
Níl de gheimhreadh ann acht dhá mhí
Níor fhás éanchrann riamh ar urmhór na tíre sin
Tá daoine ina gcomhnuidhe i gcuid den tír sin le chúig bhliadna is fiche gan éinéileamh do chur fós ortha, acht éileóchar uair éigin iad: cuirfar scéala chughtha teacht agus a gcuid talmhan do cheannach, go n-oireann do na Stáit an áit sin do dhíol, agus muna gceannóchaid siad-san é go ndíolfar le duine éigin eile é
Is mar sin dobhéas, acht níl éinnídh le rádh leat tré fhaid atá tu ann - ní fhiafróchar díot cé dubhairt leat teacht ann
Dá mbéadh a mhíle oiread daoine isna Stáit is atá ionnta dobhéadh na Stáit níos míle fearr 'ná mar atáid siad
Ó, a fheara bochta Éireann, mo chéad truagh sibh fó chuing daoirse danar, agus talamh annso ina fhásach d'uireasbhaidh daoine do shaothróchadh é
Dála fir shaidhbhir an tSuibhscéil nár mhaith leis a dhearbhráithre do dhul go teach na bpian mar a raibh sé féin, níor mhaith liomsa aon dem chómhursnaibh do theacht annso dá mbeadh an áit go holc, acht ó tá fhios agam gur míle fearr dodhéanfidís annso 'ná in Éirinn do b'fhearr liom go mbeidís uile annso ar mhaithe leó féin
An leitir úd do scríbhis chugham, atá cuid di do chuir iongna mhór orm
Aon de sna míribh atá scríobhtha innti, ag seo mar adeir: "Atá an teanga Ghaedhilge féin dá pianadh in Éirinn, má thráchtann ar cheart " Má's fíor san, is ag an ministir atá an ceart, agus an sagart ar seachrán
Atá fochall mór sa bhfocal san
Is cosmhail le baothchiall na focail sin, gur bréag dobhíonn ag sagairt na hÉireann dá innsint don phobul, mar gur mian leó an teanga Ghaedhilge do phianadh má thráchtann ar cheart
Muna bhfuil de chúis ag sagairt na hÉireann ar an dteangain Ghaedhilge acht tré í thrácht ar cheart, is mór an éagcóir atáid siad ag déanamh uirthi - teanga a dtíre féin do phianadh agus gan aca le cur ina haghaidh acht má thráchtann ar cheart
Ní cúis san chum éinteanga do phianadh
Acht is féidir do gach neach creideamh do pé nídh is maith leis féin, gidh, ní chreidimse gurab é sin adhbhar fé ndeara do shagairt na hÉireann do bheith ag cosc na teangan Gaedhilge do theagasc ná do léigheadh
Atá sagairt fófhoghlumtha, róthuigsionach, rosheasmhach ina gcreideamh: atá fhios go maith aca go bhfuil leabhartha na Nua-Ghall lán de mheabhal, de cham, de chluain, is de cheilg, agus ní maith le sagairt na leabhartha san do thabhairt i lámhaibh baoth-Chatolaicí lagthuisgionacha mar sinn-na, ar mhaithe linn, d'eagla ár ngonta, amhail do chosnas an bhanaltra an aithinne dhearg is an t-arm géar ón leanbh d'eagla a mhilleadh is a mhealladh: Do mheall an nathair nimhe Éabha An tan thug aontadh dá chleas: Do mheall startha cama céadta, Mar mheallann bréagchuil an breac
Mar sin, measaim nách í an teanga Ghaedhilge ar éanchor is intinn le sagairt na hÉireann do chur ar gcúl ná cosc a teagasc ná a léigheamh, acht na leabhartha réamhráidhte, atá lán de mhailís, do chosaint ó Chatolaicíbh gíbé ar bith teanga ina mbeidhís scríobhtha
A Thomáis Uí Bhriain, atá iongna mhór orm tu do scríobhadh an fhocail úd, óir do shaoileas go mb'fhearr leat an mhéar do ghearradh dhíot féin ar dtúis 'ná a shamhail dfhocal dfheicsint scríobhtha tar a héis, focal baoth, aimideach, éagcórach, tochraiste le nimh
Ó Ó
258 Is milis céadta scéal is ceacht, Is milis béal ná scéidheann acht ceart; Ní milis briathra bhrille-bhreaille, Is luige a gciall ná coipe caise
259 Cos istigh is cos amuich Ní bhfuil cóir is dócha liom; An ceann fén bhfárdorus, lámh ar tairsigh, Is bocht an cás má thá san mar sin
Insan bhliain 1849, Pádraig Cúndún adubhairt: 260 A Chláir Luirc m'osna 's dortadh déar mo dhearc An tásc dochloisim ortsa i gcéin thar lear, Ár is gorta ag coscairt Gaedhal ar fad Is cáin gan sosadh ag lomadh an méid do mhair
261 Is ádhbhal doiligh cortha an scéal so ag teacht, Sárshliocht Eochaidh, Oilill, Néill is Airt Dfhás dfhuil fhoirtil Gholaimh mbéim na gcath Támh i ngustal, croithte in Éire ar nasc
262 Táin gan dochma chosnaimh féile is feas Láidir lorca toighte in éacht 's i neart Rábach ronnta ag toirbhirt déarc don lag, Páirteach pronnta ag bronnadh séad le searc
263 B'fháilteach sioilbh soirbh séimh a seal Gáireach grothmhar gonta gnéitheach glan Gnáth gan doicheall, cogar clé, ná clea Go dtáinig cogal crosta claon 'n-a measc
264 Mártan d'oscail dorus daol an daimh, Sháruigh, bhrostuigh crotal taod amach, Lán de chothach cogaidh, dfhraoch is dfhairp, Barr ar thosain d'olc ag traochadh treabh
265 Ál do ghoirtigh pobul Éilge shean, Dfháisc le fochall dochar daor is caimh, Dfhág go follus follamh céadta flaith Scáinteach, scoithte, ag cromadh fé n-a smacht
266 Mánaigh crochaid obann, déinid creach, A n-áruis loscaid, tollaid cléir le gaith Beárnaid, stolaid Eochair Dé na bhfeart Is fearr leó cothrom torc is méathrus mairt
267 Grádhaid a mbolg, slogaid craos go beacht, Rádhaid go rochaid socair saor go neamh, Sámh má leogtar cosa an tréid isteach, An Pápa sochma a throscadh is baoth 's a reacht
Cuirim mo bheannacht chughat féin is chum do mhuinntire go huile, chum Micheál Ó Glasáin, srl , chum Seán Mac Pádraig Uí Fhinn, srl , chum Tomás Ó Néill is chum Pilib Ó Néill, srl , chum Diarmuid Ó Cruadhlaoich, srl , Ó
uch
Ó 268 A ríoghacht chrúcheart na bhflaith do b'fhearr sa chruinne, Is caoidhe liúm creat na mbeart le spás mar d'oilis, An fíonúir glas ag meath gach lá 's ag tuitim Is crainn thrú sceach ag teacht 's ag fás 'n-a n-ionad
A Fhódla, is fíor gurab iad san an chineál bheart atá agatsa dá n-altram le cian
M'osna
Mo bheannacht annso chum mo cháirde go léir mar aon lem sheanchomhursnaibh
A Thomáis Uí Bhriain, guidhim tu, scríobh chugham go deithinsach
Cuir chugham scéala an mbeadh éandúil agat triall don tír seo
Ní mholfainnse leat í muna bheadh go bhfuil fhios agam gur míle fearr de thír í 'ná tír na hÉireann, agus bíodh fhios agat ná beidh tú féin ná aon det mhuinntir go brách leat chomh maith is ba mhaith liomsa sibh uile do bheith
Féach Micheál Ó hEachthigheirnn ó Chluain Príost: do cheannuigh sé feirm thalmhan timcheall dhá mhí óchoin, 56 acra, talamh coille, chúig dhalaeir, nó cheithre dhalaeir go leith, an t-acra, ní cuimhin liom cia aca
d'íoc sé síos láithreach céad dalaer den airgead
Ní raghaidh sé chum comhnuidhthe innti nó go n-íocfaidh sé an t-airgead uile, agus is gearr go n-íocfaidh óir atá sé ag déanamh go dianmhaith
Tá sé féin is a mhuinntir uile i bhfochair a chéile in Utica agus iad ag déanamh go maith
Beidh an fheirm sin saor gan mhoill 'n-a stát go brách aige
Nách fearr don bhfear-san teacht don tír seo 'ná fuireach i gCluain Phríost: cad a bhí aige le fagháil ann acht obair gan bhiadh gan phágh
Ní raibh prátaí go sármhaith insan tír seo i mbliana, óir dobhí an bhliain rothirim
Ní dhearna sé éinfhearthainn ó Bhealltaine go meodhán Deascair
September
I dtalamh áird thirim is measa dobhíodar, acht níor dhreóghadar éanchuid díobh
Dhá thomhas de mhíosúr Eóchaille do bhíonn insan bhuiséal annso
Baraille coirce annso
14 clocha, ocht scillinge d'airgead Sacsan
Céad mairtfheóla, cheithre dhalaeir
Céad muicfheóla chúig dhalaeir go leith
Céad ime seacht ndalaeir
Tá talamh daor go leór timcheall na háite seo 'n-a bhfuilim-se, óir níl éantalamh choille le fagháil ann
Do fuláradh chúig dhalaeir is dathad damhsa insan mí láithreach, ar an acra dem fheirm féin dá ndíolainn í, agus do dhíolfainn mura bheadh an bás agus doraghainn siar, áit n-a bhfaghainn talamh is dhá fearr 'ná í ar dhalaer an t-acra
Tá mórán dem chomhursnaibh ag díol a gcoda agus ag dul ann
An fear do bhí ag Máire Chúndún do dhíol sé a chuid talmhan bliain ó shoin: dochuaidh sé féin agus do cheannuigh sé céad is trí fichid acra ar dalaer an t-acra
Do ghabhas aithghearr ar lán focal insan leitir seo, óir ní mór mo ghean dfhocalaibh fadeirballach
Slán leat, PÁDRAIG CÚNDÚN
XXIX
LEITIR I Machaire an Fhiaidh, taobh le cathair Utica, i Stát New York, an t-ochtmhadh lá déag den mhí Tiumurga, 1851, Pádraig Cúndún dochum Tomás Stac, ar an mBarúnmhuigh, láimh le hEóchaill
An leitir úd do scríobhais chugham an deichmhadh lá de Ghalaorga 1851 dofuaireas í
Do thráchtais liom ar dhuine uasal mhaith dobhí in Eóchaill, go raibh sé ar intinn seanchus Eóchaille do scríobhadh agus gur mhaith leis, má bhí éintseanchus ar Eóchaill agamsa, a chur chuige
Níl éintseanchus ar Eóchaill agam le cur chuige agus is soith liom san go deimhin, agus dá mbeadh do chuirfinn chuige é, cé go raibh Sinsiridheacht Chonndae Chorcaighe uile agam
Dothugas dhá leabhar Gaedhilge liom ó Éirinn, aon díobh "Aois Cheall Éireann " Seanmháistir scoile de mhuinntir Shíothcháin ó Chonndae Luimnigh dfhág na leabhartha so agam dhá bhliain déag sul n-ar fhágas Éire, óir do stadadh sé im fharaid ar an tSeanachoill, acht an lá déadhnach dobhí sé im fhochair d'iarr sé naoi scillinge ar iasacht orm agus go bhfágfadh sé an dá leabhar i ngeall agam go teacht arís dó, ar chonnradh gan éinleabhar díobh do thabhairt i láimh éanduine mhair, ar eagla ná beidís roimhe an tan do chasfadh sé - go raibh sé ar aigne dul go Corcaigh agus scoil d'oscailt ann, go raibh daoine saidhbhre gaolmhar dó ann
Dothugas na naoi scillinge dhó ar an gconnradh san
d'imthigh sé uaim
Ní bhfuaireas a thuairisc beó ná marbh ó shoin, acht dothugas na leabhartha liom don tír seo
An chéad shamhradh iar dteacht amach dúinn dobhíomair ar lóistín i dtigh ósta choitchionn, trí mhíle ón mbaile mór amach: dobhíomair ag obair ar chineál nuadh dobhí dá dhéanamh ann
Dobhíodh an tigh sin lán d'Éireannaighibh de ló is d'oidhche
Dobhí fhios ag cuid aca na leabhartha Gaedhilge do bheith agamsa agus do léigheadh cuid aca féin an Ghaedhilg
Do bhídís ag iarraidh na leabhartha orm: dothugainn dóibh le léigheamh iad, óir níor mhaith liom a bheith dá loc; acht cidh trácht, do ghoideadar chúig leabhartha uaim, mar atá "Aois Cheall Éireann," "Sinsiridheacht Chonndae Chorcaighe," agus trí leabhartha beaga eile, agus is ar na Corcaighigh is mó atá amhrus agam gurab iad do ghoid iad - daoine ó iarthar na Conndae
Mar sin, d'easbhaidh na leabhartha san ní féidir liom éin-tseanchus bunúdhsach do chur chum an duine uasail sin ná ainm na ndaoine do thionnscain ar dtúis oibreacha do dhéanamh in Eóchaill d'innsint, ná dátaí na mblianta n-ar tionnscnadh ná n-ar críochnuigheadh iad, do thabhairt uaim
Acht tá fhios go maith agam go ndubhairt an leabhar úd
"Sinsiridheacht Chonndae Chorcaighe" gur "Ailbrin" an chéad ainm riamh dobhí ar Eóchaill
Carraig Choillteach, óir is ionann "ail" nó "carraig" agus is ionann "brin" nó "coillteach"; ionann "Ailbrin" nó "Carraig Choillteach " Agus is é adhbhar fá ngoirthear Eóchaill d'Ailbrin, laoch láidir lánchalma darbh ainm Coll mac Cuill dotháinig go hAilbrin
Dobhí an tréinfhear so ar intinn dul go Sasana chum congcuis do dhéanamh, acht d'éag an curadh so in Ailbrin beagán de laethibh iar dteacht ann dó, agus dfhág sé le n-a udhacht é d'adhnach ar bhruach na mara i ndeisceirt Ailbrin
Dorinneadh amhlaidh san
Do tochaladh a fheart i mullach na carraige dá ngoirthear Carraig Eóchaille indiu, agus an uaigh in ar cuireadh é do goireadh Uaigh Chuill di, agus do lean an ainm sin d'Ailbrin ó shoin, acht i bhfad na haimsire dorinneadh atharrughadh ar an bhfocal, mar atá "Eóchaill" do rádhas in áit "Uaigh Chuill " Tá cuimhne mhaith agam gur mar sin adubhairt an leabhar
Do réir an teastuis mhaith thugais dam ar an nduine uasal san in Eóchaill, má chuireann roimhe Sinsiridheacht Eóchaille do scríobhadh, tá súil agam le fuath ná grádh do Ghall ná do Ghaedhal ná déanfa sé moladh ná caineadh, éagcóir ná leathtrom ar éanduine, bocht ná saidhbhir, acht do réir mar do thuilleadar, idir olc is maith, comh fada agus is féidir leis faisnéis fírinneach dfhagháil amach
Starthóir ar bith ná cúmthas an riaghail sin in a scríbhinn ní caoin-starthóir is cóir do ghairm de acht roithleán fonomhóide, scilgeóir éitheach, ag magadh fé féin is fé chách
Cuirim mo bheannacht chughat féin agus chum do mhuinntire uile
Tabhair mo bheannacht do Thomás Hárbhí: is maith liom go maith é: duine uasal macánta
Cuirim mo bheannacht chum mo cháirde go léir mar aon lem sheanchomhursna
Guidhim tu, ná bí feargach liom de chionn fhaid atáim gan scríobhadh chughat
Níorbh'fhéidir liom tré phian atá im thaobh le tréimhse mhór is bliain
Impidhim ort scríobhadh chugham chomh luath agus is féidir leat
Críoch, an t-ochtmhadh lá déag de Thiumurga insan mbliain: 269 An deich roimh a ceathair is an ceathair roimh a trí An naoi roimh a hocht is an t-ocht i ndiaidh an naoi Sin aois Íosa, ár nUachtarán, Scríobhtha i nGaoidhilg chruaidh lem láimh
270 Peith liom cúmtha dlúth le hailm i dtroig Idir choll úr nuin is úr nuin cheanglann duir; A fhir mhodhmhail ionnraic 's a úghdair sheanchuis suilt Sin togha cunntuis stiúrtha ar mh'ainm agat
XXX
LEITIR
Pádraig Cúndún, i Machaire an Fhiaidh, taobh le cathair Utica, i Stát New York, an 30 de Mhárta, 1852, dochum Tomás Stac, ar an mBarúnmhuigh, láimh le hEóchaill, i gCo
Chorcaighe, in Éirinn
An t-ochtmhadh lá déag de Dhílinneach 1851 do scríobhas leitir chughat: measaim go bhfuairis í, óir do scríbh Maighréad, do dheirbhshiúr, leitir chugham an dara lá de fhionaire 1852
Adubhairt sí liom go bhfuil triúr det chlainn inghean anois i Merica, agus is maith dorinneadar san
Is maith liom tu do chur scéala chugham a bhfuil sé ar t'intinn teacht don tír seo
Measaimse ná fuil éinnídh is indéanta dhuit 'ná teacht annso, tu féin is do mhuinntir uile le chéile
Má thriallann tu don tír seo ní bheidh baoghal ar bith ort: déanfa tu go maith ann le congnamh Dé
Atá congnamh maith anois agat, agus muna thriallair annso go luaith saoilim gurab amhla bhéas do chlann, do réir mar d'aosóghaid siad, ag teacht annso ina n-aon is ina ndís, ó bhliain go bliain, is ó am go ham, agus má's mar sin a bhéas measaim gur cian ó chéile dobheid in oirthear is in iarthar, i ndeisceart is i dtuaisceart na tíre seo: is gearr ná beidh fhios ag cuid aca cá mbeidh cuid eile aca
Agus má's in Éirinn is mian leat iad dfhuireach, bíodh is go mbeadh feirm thalmhan féin ag cuid aca, b'fhéidir go mbeadh cuid eile dhíobh gan éanfhód talmhan, fuar, nochtaithe, gan ionar gan éadach, ag obair go cruaidh cráidhte fé sháil bhráca eascarad, gan leathluach a sláinte le fagháil aca, gan de bhiadh aca acht an criochán práta agus tearcbhraon de bhainne ghéar bhearrtha, nó bláthach ghreanncach gann-tomhaiste acht nó
an t-uisce
Dá dtuiteadh amach go mbeadh biadh b'fhearr 'ná san ann, am ar bith eile, dob'fhada ón sclábhuidhe bocht a bhlas dfhagháil: chaithfeadh an spaidmháistir dó féin é, acht ní har aonchlár leis an bhfear oibre; ní shuidhfeadh sé ina fhochair, le doicheall is drochmheas air
Féach, dobhí comhursa dham ar an dtaobh eile thall de mhacha agam ar an Seanachoill
Dochínn an fear san lá n-aon dobheadh scadán mar nuadhacht aige le poimp taidhbhse mustard is annlann: ní íosadh sé an scadán ar aonchlár le buachaill is cailín dobhíodh aige; níorbh'fhuláir dó é dfhagháil san chúltseómra, dar leis an buachaill is an cailín do bheith rótháir chum é féin do shuidhe ar aonchlár leó, agus gan insan bhfear gcéadna féin acht báltaire bórach bacach, gan eólus na muice aige
Ní raibh fios ar éinnídh aige, acht d'aithneóghadh sé air féin ca shoin do bheadh sé tinn nó breóidhte, ca shoin dobheadh tart, fuacht nó ocrus air: d'aithneóghadh an mhuc na nídhthe sin do bheith uirthi féin chomh maith leis-sean
Ní íosadh an slabghliomach úd an scadán ar aonchlár leis an mbuachaill is leis an gcailín agus iad ní b'fhearr de chuideachtain is de shíolrach 'ná é féin
Ní mar sin don mhuic, d'íosadh sí a cuid i gcomhar is i gcuibhreann na muc eile: ní bheadh scorn ar bith uirthi
Féach, do b'fhearr eólus na muice insan phoinnte sin 'ná eólus an ghliobóg sruimile úd
Do-chuala go bhfuair sé bás ó d'fhágas Éire
Ní fearr ina bheathaidh é, ná a leithéid eile do phúca phreiceallach mheigeallach oilcbhéasach, óinmhid, dúda, is dúnsa doirgeach drochmhéinneach
Is beag an iongna gach ár is gorta, dochar is daorbhroid dá bhfuil ag tuitim le seal ar mhórán de Ghaedhlaibh Éireann, óir do b'olc an lucht a lán díobh: is iad dobheadh go tarcuisneach ar a gcomhchréatúir dá ráineóghadh dóibh féin bheith oiread is aon únsa amháin ós a gcionn insan tsaoghal
Féach feirmóirí na tíre seo, bíonn biadh is deoch gach uile lá insan bhliain aca chomh maith is dobheadh ag éanduine uasal
Ní bhíonn éanscorn ortha iad féin, a mná is a gclann do chaitheamh a gcoda ar aonchlár le n-a lucht oibre: aonbhiadh is aonchlár dobhíonn aca uile
Ní dhéinid siad dála Sheáin an scadáin, do chognadh a chuid insan tseómra go hamplach doicheallach
Agus samhailt eile Sheáin de chineál daoine, is beag an dolaidh iad do bheith mar atáid, go cúthail, cráidhte, fó láimh daoirse Gall, óir is follus go bhfáiscfidís féin an tsnaidhm ar an mbocht chomh docht is do dhéanfadh an Gall nó fós níos measa dá mbeadh ar a gcumus
Breithnigh na nidhthe seo uile
Féach isteach ionnta
Má thógair mo chomhairle fágfa tu Éire, tiocfa tú annso chomh luaith 's is féidir leat, tu féin, do bhean, is do chlann, sibh uile le chéile
Muna ndéanaidh tu san is eagal liom go mbeidh aithreachus ort i ndeire do shaoghail, an tan do bheidh tu ró-aosta agus nách fiú dhuit teacht annso
Tuille eile is baoghlach liom gur fada, fánach, scáinteach ó chéile a bhéas urmhór do chlainne abhfad uait
Acht ná déin éinnídh dom ghlórsa
Más's dóigh leat gur fearr dodhéanfá mar a bhfuilir 'ná annso, fan ann
B'fhéidir go mb'fhearr
B'fhéidir go mbéarfadh dall ar ghirrfhéidh
Is féidir leat do thoil féin do dhéanamh
Acht tá fhios go maith agamsa gur céad fearr dodhéanfadh do chlann annso 'ná in Éirinn
Dochuala gur éag "An Baoltach " Níl fhios agam a bhfuil san fíor, acht tabharfad duit annso feartlaoi do scríobhas i gcomhair a líog chinn uaighe
SAILM PHÁDRAIG CÚNDÚN LE HANAM "BHAOLTACH NA CLEITHE" 271 Mo shalm a mhaoir a bhroinnsigh mhalluithe ar siubhal Let anam gan chaoidh gan díth gan mhairg gan brón, Badh mhaitheas do dhaoine in Ínse Fhearguis Fionn Do mharbh dá mb'fhíor in aois do sheachtmhaine ár dtúis
272 A chreachaire feill do mhill le camachlis lúb Gach baile 'n-a mbíodh do shlighe 's do thaisteal 'n-a gcionn, Níl tairbhe guidhe ar intinn t'aisiog ón úir Nár chasair arís a chnaoidhcháin chealgaigh chughainn
$Amen
Acht, anois féin, má's fíor gur éag An Baoltach, nó pé am is críoch beathadh dhó, má's go hifreann is éigean dó dul, déanfidh a bhás aonmhaith amháin do mhaoraibh cleithe na cruinne
Óir is cinnte ná leigfidh eagla don diabhal éinfhear cleithe eile do ghlacadh go brách arís, céasfaidh rógaireacht An Bhaoltaigh é chomh mór san
Is léir gur scéal adhbhal áthuis i bhfearann Fódla, do shlóigtibh Gaedhal má tá An Baoltach scartha leó, cé ná raibh de cheannus riamh aige acht a chleith agus a labhartha bréagach, taodach, cealgach, ag cúlghearradh na gcomhursan: 273 Drannaire tiubaisteach, pusaire clé is droinn air, Abhac gan chumus, acht cliob aige ag téacht timcheall, Fragairle finghealach cuiripthe claonghníomhach, Is mar sin do thuille aca hoileadh ar aonchích leis
Is amhlaidh, gan amhrus, óir atá súmhaire na mbreacshúl,
a dhearbhráthair, chomh olc, chomh cam, chomh calaoiseach leis An mBaoltach, agus créad fáth ná beadh óir is aon drasshíol amháin dóibh, agus as aon mheirgmhála amháin do crothadh ad - dhá chladhaire, cé gur chrannda a gcló ba mhór a bhfeall
Is mar sin ba dhual dóibh
Ní hionchurtha a n-uathbhás dordaidheagáin a gclaon, de bhithin gur feas don tsaoghal go leanann gach cineál san domhan a nádúir féin
274 Ní chuirim le hiongna a lúba im dhánta, Cumhadas cách an cháil do chleachtann, Atá treibh daoine ó bhroinn a máthar Líonta d'árghoin, dfhéadhach, is dfhaladh 275 Tagann biolar san bhféithe bháidhte, Fásaidh báirnigh ar an gcarraig, An cat, tré dhúthchus, clúmhail ar ár luch, Siubhlann an partán ar nós a athar
Ba mhar sin don Bhaoltach ag siubhal in iliomad na ndroichbheart do chleacht a shean is a shinsear, cidh trácht, is nídh é athá ós cionn cumuis dá maireann den chine daonna uile drochghníomhra an Bhaoltaigh dfhaisnéis
276 Dá mbadh pionaibh an ghainimh is meamram spéartha i suim 'S gur dhubh uile easa na mara go léir gan fuidheall, A n-uimhir go dearbh badh caithte le chéile ag scríobh' Gach cluiche clis cama do leanadh An Baoltach feill
Agus go deimhin is beag dothabharfadh ormsa duain do scríobh don Bhaoltach, do shúmhaire ma mbreacshúl agus do n-a gcraobha coibhneasa ar an Seanachoill, ná feacadar is ná chualadar a leithéid scríobhtha d'éanduine riamh rómpa, agus dá ndéininn féin do thuilleadar san uaim, agus atá fhios san ag an ngruigh fiar finghealach fiolúnta féin, acht ó's nídh é sin ná deárnasa d'éanduine riamh ní raghad anois ag tosnughadh leó san, an chuimriosc thruaill, fhallsa, clamhstangairí na fola
277 Seo an chrotal-shliocht shroithill do choscair is chreach triúcha An cogal thug osna na bpobal is cnead brónach: Do dhoirteadar follus cuid fola na bhfear bhfiúntach Do chrochadar obann i gCorca go neamhchionntach
Cuirim mo bheannacht chughat féin agus chum do mhuinntire uile, chum an duine uasal Tomás Hárbhí, chum mo cháirde uile, agus chum mo chomhursna
Scríbh chugham chomh luaith 's is féidir
Slán leat, PÁDRAIG CÚNDÚN XXXI
LEITIR I Machaire an Fhiaidh taobh le Cathair Utica, i Stát New York, an 18ú lá de Dhílinneach, 1854
Pádraig Cúndún dochum Tomás Stac: An leitir úd do scríobhais chugham an 17 lá de Gharbhán 1853, dofuaireas í
Do chuir sí áthus mór orainn uile tu féin is do mhuinntir do bheith slán i sláinte mhaith: tá mo mhuinntirse uile mar sin, buidheachus mór do Dhia
Tá Piaras, mo mhac, go maith
Do scríobh aon dem ingheanaibh dhá leitir gonuig do dheirbhshiúr Mairghréad: ní bhfuaireamair freagra ar bith fós; is eagal linn ná fuair sí ceachtar díobh
Má tá go bhfuil sé ar t'aigne teacht don tír seo, measaim go mb'fhearra dhuit gan bheith ag scaoileadh na haimsire thart, óir tá an aois ag teacht, acht saoilim má b'fhéidir leat díol as t'fheirm mar a bhfuilir go mairfeá féin is do bhean ann chomh compórdach agus do mhairfeadh sibh annso, gídheadh ní dhéanfadh bhur gclann leat chómh maith is dodhéanfaidís annso
An leitir lochtach úd dofuaireas ó Éirinn, scríobhtha in ainm Thomáis Uí Bhriain
Is maith liom mar atá fhios anois agam nách é Tomás Ó Briain do scríbh éanfhocal riamh den leitir sin, acht Séamus Mac Gearailt
Níl éiniongna anois orm, tré gach leamhchomhrádh leibideach, aimideach, díthchéille dá bhfuil innti, óir is mar sin dobhí a bhfeaca scríobhtha le Séamus - go bacach, botúnach, furúnach, cléghnéitheach - acht coimhlíonann sé an seanfhocal mar adeir nár theip an tuathal ar éanduine riamh: ní locann an tuathal ar Shéamus i ngach uile úrlabhra dá bhfeaca scríobhtha 'n-a dhiaidh; is amhla chuireann sé an dall roimh an ngiolla agus an trucaill roimh an each
Dochuala go dtug Séamus cúl a chinn ar fad leis an dTeampull Catolaicidhe - go ndeachaidh sé ar thaobh na Coróinneach
278 Na tréada gan stór gan ór ná earradh ná cúl, Séantar a sórt, is dóibh níl taithneamh dar liúm; Mar dhéanfadh an tsudóg an phutóg d'altram dúinn Pé'r bith an muilteóir 'sé Tiobóid a mhadra súd
Dochuala go bhfuil Séamus anois ag freastal do Liútar i gcomhair leis an Sacsanach
Pé amadán ministreach do thóg isteach é, má's chum Gaedhilg do mhúineadh do chonnraidh sé ris, is cruaidh an chuing ar Shéamus soin do dhéanamh, óir cionnus dob'fhéidir leis an nídh ná fuil aige féin do mhúineadh d'éanduine eile
Is follus dam go cinnte ná fuil tuigse ar bith ag Séamus i riaghlachaibh na teangan Gaedhilge
Is olc an t-iomluit dothug sé air féin i ndeire a shaoghail
Is soith liom soin go deimhin, agus mar d'éirghidh dó soin éireóghaidh do n-a thuilleadh, má leanaid ag déanamh cleacht de léighthóireacht stardha fallsa gallmhinistir: 279 Tá cam is cealg 'n-a leabhraibh fuaighte istigh, Tá feall is faladh 'n-a labharthaibh, cluain is nimh Tá ceall na sagart ar charraig ná luascfadh sruith Is teampull Sacsan ar ghainimh gan fuaidhimiont
Ó, a ghallchoilíneacha, a chuallacht chuaine na mallacht, is neimhiongna méid bhur n-ainbhfiosa tré olcus na stocchrann ó n-ar phríomhfhás bhur ndroichchreideamh, mar atá eiriceacht mhalluighthe Chailbhin is Liútair
Gan buidheachus is éigean díbh admháil gurab iad soin ceann, túis is bunáit bhur dteampuill dhiabhlaidhe dhioscánaigh
Tar a éis sin, féach gach gnéshórt cluiche is coirnéal cleas dá n-imireann an drong cuiripthe caismirteach, coinneal-bháithteach so ag iarraidh a chur i gcéill do bhaothdhaoinibh go bhfuil Bíobla aca féin le gach uile alt dá nuachreideamh seachmalach, seachránach, gidheadh, tá siad meallta - ní ann acht aon Dia amháin, aon Chreideamh amháin, agus aon Bhaiste amháin
Is dóigh le neach má léigheann sé Bíobla go bhfuil a chreideamh aige
Níl ar chumus d'éanduine amháin fá leith ar éanchor, dá mhéid foghluim, a chreideamh dfhagháil as Bíobla gan ughdarás is míniughadh an Teampuill Chatolaicídhe
Má thógann duine an Bíobla do réir a thuigsiona féin, cídh bé ar bith creideamh dá dtabharthas gean, saoileann sé go bhfuil Bíobla aige leis
Is beag nách cosmhail an Bíobla i gcáil leis an bpíb nur féidir leat pé port nó tiúin is maith leat do sheinm aisti
Mar sin, fágaimís an Bíobla ag an Naomh-Eaglais Chatolaicidhe Romhánaigh: ní dhéanfaidh na sagairt éagcóir ar bith orainn: inneósaidh siad an fhírinne dhúinn i ngach uile bhealach atá riachtanach dár slánughadh, agus cá beag san, cad eile tá uainn
Is aindeis do chaitheadar sagairt a saoghal ag foghluim má's iad deisciobail na gcoileán so atá ag múineadh Scriptiúra anois dóibh, agus muna gcuirfidh sagairt na hÉireann stad nó stopadh in Éirinn go haithghearraid le sna nidhthibh seo, is baoghlach fé cheann seacht mbliana ó indiu gur líonmhaire an uimhir de Chatolaicidhibh Éireann a bhéas gabhtha, ceangailte i líontán na ndeamhan ag ministiríbh fhine Gall 'ná an uimhir de dhaoinibh d'éag in Éirinn le seacht mbliana
Ag sin mo bharamhail go deimhin, óir is iad iascairí an diabhail claon-leabhra Nua-Eaguilse Shacsan
280 M'atuirse 'om ionnsaidhe i lionn laoi léin gach ló, Adhbhar mo chumha croidhe ponnc-shnaidhm thréada treóin I mBanba i róimh-ríoghacht triúchmhín faon gan lón Ceangailte ar chúl cinn chúinsí an Bhéarla bheó
281 Peannaid na bpúdhair shlím dfhúig duighe im ae le brón Clanna Chuirc, rúirí crú Chuinn, gCéide is Eóghain Flatha agus prionnsaí phlúr Ríogh Éibhir mhóir Marbh in úir Ír cúis chaoi Gaedhal go deó
282 Sleachta ba flúirsighe flionnsaighe féile is nós Rabairneach, úrchroidheach, súbhach, síoch, séimh i meón Gur shealbhuigh criú claimheach bhrúcht dfhuigheall bhréagach tSeóin A n-earradh is a ndúithchí a ndúintigheas saor 's a n-ór
283 Mar sin do brúghadh buidhean chlúmhail chraoibh Ghaedhil 's a bpór Le danair do stiúruigheadh chúghainn fí shéirse seóil Aicme gan ionntaoibh chúm dlighe clé gan chóir Do tharraing ar dhúirnín chúigí Éireann ceó
284 Leagadar súd síos múrchíll naomh na nÓrd, A leabhair 's a ngúnaí i gcomhar trí chéile dóghaid Sagairt gan chúis fí bhrannraí céasadh leó 'S an tAifreann diúltuighid, úmhluighid d'aodhairí nódha
285 A Ghalla na lúbphoimp mhúchmhíll cléir le gleó, Is gairid gur dúbhach díbh bhúr ngnímh bhéim uilc mhór, Mar leanadh a gcionntaí ar Iúdaidhibh thréana romhainn Fearfar a gcúrsaí ar chrúnncaí mhéirneach fós
286 Measaim nách cómhluidhe trúp cloidhimh, pléir ná slógh, Rannaireacht úrlaoi úrlaidheacht éigs' 'ná a nglóir A scarfas an trúshíol búirfheill claon le Coróinn Acht fearta agus fiúntaidheacht sciúirsí Dé na gcómhad
287 - An Ceangal: Críoch i gcrích do chríochtar slán le stair Críoch bheir críoch i gcrích tré ráidhtibh ceart Críoch d'ár gcríocha críoch an bháis ag teacht Críoch gach críoch an críoch úd lá na scread
$Amen
XXXII
IS CAITHTE DÚBHACH Pádraig Cúndún adubhairt, an dara lá déag de Fhionnaire 1856, le Dáibhí Mac Gearailt in Eóchaill
Fonn: "Caiseal Mumhan" 288 Is caithte dubhach meaithte an snúdh so atá orm féin Do dheasca an chunntuis d'eascair chughainn ó Chlár Luirc léir, Sleachta fiúntach fleascach flionnsach Dhál gCais ghlé Creachta ag súmhaire ó Bhreatain d'iompuigh mádh ortha 's maor
289 Is ceasna liúmsa cranna chrústuic bhláith Chon mhaeil Fé reachta rúcach raille thúirling táir san tsaoghal, Muna leagaidh stiúir na n-aingeal dúinn an ghráinghruigh chlé Beidh cleasa cúirte is fealladh búr dár gcrádh go héag
290 Cleachtaidh cionnta an pheaca ghlonnmhair ghnáis uilc, féach, Ag spalpadh mionn 's ag gearradh clú glanmháthar Dé, Le gangaid drúise, taitneamh, dúil is grádh do chraes Ag saltairt fútha ar altaibh ionnraic ráidhte naomh
291 Aitchim congnamh fearta an triúir atá 'n-a n-aon, An tAthair umhal, an Mac gan smól, 's grádh an Spirid Naomh, Leagadh is liúnadh, scaipe, spiúnadh, ár, is péin, Ag ghallaibh dhiúlt an teagasc mhúin na fáidhe 'on chléir
292 Is gairid liúireach, screadadh, sciún, is gártha léin Do chlanna chrunncach Chailbhin, Liútair, dá chuil chlaon, I dtreas an chomhraic is canta an sciúirse atá le téacht, Is aibidh, lúthmhar, tapa, bhrúghfar támh an tréad
293 Atá barca is trúpa ag taisteal chúghaibhse ó áit i gcéin, Flatha flúirseach calm comhachtach láidir tréan, Lasfid lonnradh catha congcuis ádhbhal laoch Ar aicme dhúbail sratha dlútha is cáin ar Ghaedhil
294 I dTeamhair Dhún Luirc greanfar prionnsa um Cháisc fé réim Scathfhuil Niúil is threabha Srú na stát ceart saor I gceallathriúcha fhearainn Iúgain, Chárrthaigh is Néill, Beidh sailm ionnta ag sagairt súbhach go brách dá léigheadh
295 A Dháibhí† chneasta †Mic Ghearailt na ngníomh ionnraic, A bhláthshaoi shearcamhail, fhearamhail fhíorfhiúntach, A ráib chaoin chalma, a chara is a phríomhchomhursa, Áighim, guidhim, aitchim tu freagra scríobh chughamsa
XXXIII
Mo phéin mo phudhair i mBl
1856 296 Mo phéin, mo phúdair, mo léan, mo lachta ruisc Méirnigh mhalluithe an Bhéarla ceannusach, Is céile dlúth mhic Gréine creachta aca, A cléir, a cealla, 's a mánaigh: Is prímhfhine Mhíleadh ba ríoghaibh i mBanba, Craoibh cip na Craoibhe, dfhuil shaoithe mirmheanmna I ngeimhleach san aois seo, fé shnaidhm nimhe nascaithe Ar díth uile an ghradaim do ghnáithdís
297 Tréadtha Liútair chaothach, chealgach, Chlaon, do shealbhuigh réim i bhfearantus Éibhir, Iúgain, Éilim, Fhearghuis, Laoghaire, Chairbre is Ádhamair; Ínse shliocht shínsir na díorma nirt aireagdha Líonta le dríodar an fheill 's an fhaltanuis, Ag síormhilleadh saoithe le cuibhreach is camachlis Cíos, dlighthe, sraitheanna is ráta
298 Is déarach dubhach le tréimhse an aindeise Scéidh ar fhlatha Chuirc laochda chalma, Maora búir i réimheas rathmhardha Séadach seascair 'n-a státa; Claoidh-chuile díomuis le coimheascar is ceannraic Ag díbirt na mílte as tíorthaibh a n-athardha, Sceimhle fó dhaoirse ó Íosa ar an aicme sin, 'N-a líonluisne lasardha láithreach
299 Féach an trú uilc, méirligh Bhreataine Bhréagach mheascaithe, an chéird do chleachtadar Craos is drúis, gan géilleadh d'aitheanta, Ag glaodhach ar Chailbhin mar ghárda, Bíd ar a ndícheall ag íspirt na heaguilse Nimhneach ag scríobh in aghaidh Íodhbairt an Aifrinn, Ag coimhdeacht na hAoine ar shíorshlighte an mhadra, An bíodhbh binb aitchim gan árus
300 Is gréasta drong san fhéile is neasa teacht Réidhfeas anfa Gaedhal i mBanba, Déanfid congcus maodhma machaire, Ag réabadh danar as Clár Luirc; Síol-fhingeal poimpe na buidhne do chealg sinn, Íocfaid i ndíoghailt na ngníomhra do leanadar, Ag caoidh cinnte choidhche, sin críoch ar mo sheanchus Díbh dfhriotal dleascaithe dámh dleacht
XXXIV
IM AONAR COIS ABHANN i mBl
1856
Fonn: "Páinseach na nUbh" 301 Im aonar cois abhann i Machaire an Árd-Ois Maidin ar máigh ghlais ag tál as mo dhearc, Tré mar do leagadh le gallaghruig Shátain Clanna Chuirc, Chárrthaigh, Dháirne agus Airt, Is gléfhine Éibhir do b'éadach i mBanba Ag réidhteach gach géibheann do scéitheadh ar an eaglais, A ngradam 's a gcumus do briseadh is beárnadh Smid smithir smáil tug a n-ár is a gcreach
302 Is léanmhar do chaitheas-sa aga den lá san I gcreathaibh dom fháscadh fé áirse na gceas, Im fhaesiomh gur amharcas eala-bhean áluinn 'N-a seasamh liom láithreach ag sárghreadadh a bas; Do b'aoldaithte a héadan go gnéghreanta geanamhail, A scéimhdhreach gan éalaing 's ba chaol snoidhte a mala ruisc, Éagna a friotail ba bhinne 'ná sámhchruit 'S a fuilt uile ar bárrchrith go sála gan sal
303 Éighim ar an mhascalach ghreannamhar ghrádhmhar A hainm do thrácht liom gan cháirde go beacht, "An léir gur det dheascaidh do treascradh táinte In easargain tnáithte le lámhghaisce Thailc
Nó an réaltan úd d'éaluigh ón gCraobh-bhrogh gohAlbain, Nó an bhé do ghoid laoch leis ó thaobh Chonaill Gulban, Nó an ainnir tug tuitim mic mhuirneach Mhánaoth, Dilchuradh fásadh in árracht 's i neart " 304 Is maordha do fhreagair an bhairrfhionn tais mhánla d'aitheasc bhliocht bhleághaigh as alt ársa na gceacht, "Féach ní me ceachtar dár chanais it dhánta Cé b'aithin gan phlás dam an táin sin ar fad, Acht céile mhic Gréine do b'aon de chlainn Chearmada, Réx do ghaibh réimeas is réim cinnte i bhfearanntus I dTeamhair na righte, b'é m'ionad is m'árus, Is friothchuile atá anois im áitireabh ceart " 305 Is déarach dam d'aithris gurbh'fhada sliocht Dhál gCais Fhearghuis, Ádhamair, Mháirne is a dtreabh, Is Laochra Chaisil gan fearann gan fagháltus Easbhathach cásmhar i gClár Luirc ar nasc, Is Gaedhla dá réabadh le claondlighthe danar uilc, Méirligh an éithigh ná géilleann don Aifreann, Aicme bheir guilim do Mhuire is don Phápa 'S ag goin-bhriseadh ráidhte na bhfáidh is a reacht
306 "In éiric na gcleasa do chleachtaid bhur námhaid Mhallaithe tháinig ó Mhártan tar lear, Is léir dam gan meabhal gur caitheadh a ndáta Feasta gan árus i státaibh na sean, Is cléchine an Bhéarla le tréimhse atá ceannusach Sraonfar a dtréine le maodhm cloidhmhe ceannaraic, I machaire Mhuicinis silfid i ngráscar Fuilthuile ádhbhal san Márta so ag teacht
307 Bréaga ná bladar ní chanaimse im ráidhte, Is agam atá fios, in árghoil na dtreas An tréad dorinn lasair de chealla na mánach Is gairid go ngearrfar a gcnámha le gaith
In Éire beidh éirleach le caor catha feargach, Méirnigh in éinfheacht dá n-éagadh gan anacal, Breatan gan choimirc 's a fuireann le fhánadh, Sliocht Bhile sáitheach 's a námhaid fá leacht " XXXV
PÁDRAIG CÚNDÚN, DOCHUM TOMÁS STAC An t-ughdar úd,
Gaedhal Mac Eathóir,
athair na Gaedhilge, bíodh a fhios agat gur roinn sé Gaedhilg ina cúig míribh, agus adeir sé nárbh fhéidir san do dhéanamh le héinteangain eile insan domhan acht le Gaedhilg amháin
Is féidir gach mír díobh so do labhairt ionn féin gan éanfhocal ó éinmhír eile
Is féidir iad uile do labhairt tré chéile mar leantar go gnáthchoitcheann
Atá chúig ainm Gaedhilge, an chuid is lugha dhe, ar gach uilefhocal Gaedhilge dar labhradh riamh,
focal ó gach mír
Ag seo ainmneacha na mírí, do réir an ughdair Gaedhal Mac Eathóir: 1 Béarla na Féinne, 2 Béarla na bhFilí, 3 Béarla Eadarscartha, 4 Béarla Teibidhe, 5 Gnáthbhéarla
Tabharfad duit annso chúig ainm Gaedhilge ar gach uile mhí insan bhliain agus fios créad an mhír den Ghaedhilg ó n-ar fhás gach ainm díobh
Mar is dleacht, tosnógha mé le January, agus tabharfad tosach d'ainmneachaibh an tSacbhéarla bíodh is gur dóibh ba dhual deire, acht ar a shon san is amhla is fearr a thuigfe tu cad é an mí n-a mbeidh na hainmneacha Gaedhilge air: January - Aimrid, Iatán, Spaidire, Fuididín, Fionnáire
February - Feabhra, Ruadhaire, Gruagaire, Linnire, Faoillte
March - Olleascul, Garbhán, Stuacán, Murúire, Márta
April - Caomhchaoin, Britre, Stuanaire, Mínire, Abrán
May - Formhart, Póiréibh, Luibhín, Glasaorga, Bealltaine
June - Inteasba, Gealgach, Tnáithteán, Bolgán, Meitheamh
July - Irspiteach, Galaorga, Síomarga, Lóchrannach, Mileagán
August - Rathmhultuis, Tuascán, Tuirteach, Rathmhartach, Lughnasa
September - Rumúrta, Tromáint, Deastaire, Fleascaire, Súidhthire
October - Sosfhás, Dílinneach, Tiumurga, Bíomaire, Súghaire
November - Meithrinn, Tleascaire, Síonaire, Créimire, Samhain
December - Meirgín, Críonaire, Seirgtheach, Maolbheann, Easbafuilt
XXVI
DO PHEICTIÚIR DE SHEÓIRSE RÍ
An chomhursain cad is dóigh libh don rí úd thall 'N-la lóiste i dtigh an ósta ina luighe go fann, Gan feóirling 'n-a phóca do dhíolfadh ann 'S gan de choróin air acht sóirse beag tuighe ar a cheann
{N L311} {L 135} {B 1813 19T} {G L} {U 0401} {C Prós} {M 8} TEAGASC
Ann abhuil aihghearra an oideis chriosduil, ata le leabh don chohinol, a mbeurla no angaelgih, treis an chiad hsoisgeuil, aig gach aifron pobuil, a ndeosis Chaisil agus Imiligh: air a ndounach dianach do January, an chiad dounach do mhi na Bealltine, an chiad dounach don bfoar, agus an tarra dounach do mhi na Sooan, go bliantuil
Le ordugh an ard-easbuig Dochtuir Thomas O'Broih
AN CHIAD RIONN
An ainim an Ahar, agus a Mhic, agus a Sprid-Naomh
- Amen
"Se seo an bheaha, hsioruigh, go meach "aihne acu ortsa, an taon Dia amhain firineach, "agus air Iosa Criost do chuiris air talamh " John 17
A Chriosduighe, se iomlaan ur ndualguis, gach ni dfoilsig Dia do chreidail go craifeach; agus gach ni da niaran se oirinn achoiliona go durachtach
Deir an scribhinn diaga; "nach feidir Dia hsasubh gan creidiomh:" agus, "an te na creidion daorfur ae;" muinan an creidiomh criosduil duinn, agus ta se riochtanach chun ar sabhalah, a chreidail go ceappuighe agus go diongmhalta
Air dtuis, na fuil ann ach aon Dia amhain, "do htourhas iobhnios si oruighdo na fioraoin, agus pionos gan chrioh don drong mhalluighe " San tarra ait, go bhuil an nDia tri pearsona Diaga, an Tahir, an Mac, agus an Sprid-Naomh, Gur Dia an Tahir, gur Dia an Mac, agus gur Dia an SpridNaomh; agus na fuil ansna tri pearsona so aich an taon Dia amhain ciana
Glaotiur air seo Mysteridh na Trinoidih
Sans treas ait, gur ghlac Iosa Criost, Dia an Mac an tarra pearfa diaga "colan daona, gur gabhag on Sprid-Naomh e, agus go rugag e on muidean muire, treis" do corp agus anam mar ha aguinne, htogail re coachta an Sprid-Naomh, ambruing gheanamnuigh na muidine muire; agus go rugug uaihe e na Dhia hfiorineach agus na dhuine iomlaan
Glaeteur ait a mysteridh seo an Taoncholonugh, i
teacht Criost a goolan daona
San cearugh ait, treis Dia an mac a "glaon colan daona air, gur eag se air chruis chun sinne dfuascailt agus do hsaibhailt, agus gur eirig se an treas laa o mharibh " Ta na priomh mhysteridh seo go soleir a gcrei na Naspol, nidh a diaruig sibh nis, re geille diaganta diongmhaalta do gach nidh is eigan duinn a chreidail, agus re iarghnodh dilis ur mbeaha chahabh, agus baas dfhail ansa gcreidiomh caitilicioch, Easbolach, Romhanach
In coir don phobul crei, na Neasbol a reah a bpairt a cheile
An Chreidh
Creidim an nDia an Tahir uilechoachtach, crohoir Neamh agus tallun; agus an Íosa Crioist, aon Mhac sin, aar Dtiarna, do gabhag on Sprid-Naomh, do rugug o Mhuire oigh, dfuluing pais fae Phontius Pilate, do ciasag air chruis; do fuair baas, agus do tiolocag; do chuaig sios go Hiffrion, deirig an treas laa o mharibh; do chuaig suas air Neamh, ata na hsigh air dheis laibh De an Tahir uilechoachtach; as sin tiucas a tabhairt breihunais air bheoibh agus air mhairibh; creidim anso Sprid-Naomh san Naomh-Eagluis chaitilicioch; commoin na naomh; mahunachas na bpeaccuigh; aiseirigh na collan, agus an bheaha hsioruigh
Amen
Ata ann fior na cruise gear ghniomh creidimh, do chuireas ageill go ro bhriomhar an Trionoid, agus aoncholonugh agus bass Chriost
Adamhuin tu do chreidiomh don Trinoid, re glaoch solomanta air na tri pearsona, ra; ann ainim an Ahar, agus an Mhic, agus an Spirid-Naomh
Agus le coarha na cruise do neunta air an amm ciana, teaspanantu go soi hisganta, agus admhuian tu go oisguilte, go bfuair Dia an Mac a gcolan daona baas air chruis
Deuntur coarha na cruise mar a geuna, aig iara air Iosa Criost, tri na phais air a gcruis sin do naomhugh agus do chudoch
Da bhri sin, bo choir dhuinn sinn fein a choisrigan re mor aireachus agus craifeacht
Ach air an abhar, na "fuil bri ann creidiomh gan de-obriocha;" Foulumuigi o Criost fein cad eud na hoibriocha diaran se, "mas maih leat dul ann seilbh na beaha hsiorugh, ciomaad na hahanta " Ta deigh nahanta ann: abruigi iad anis, re doilios firineach tri na mbrise; agus le run diongmhaalta a gcoaliona go brach aris go durhachtach
Is coir don phobul no deigh nahanta rea a bpairt a cheile, Na Deich Naitheanta
I Mise do htiarna Dia; ni bheig aon Deighih eile agud am lahir
II Ni hourigh tu ainim do htiarna Dia go diomhoin
III Coinig an tsaoire do naomhugh
IV Touir onoir dod tahir agus dod mhaihir
V Na dein marrugh
VI Na dein druis
VII Na dein goid
VIII Na dein fiannuisse bhriagach anaidh do choarsan
IX Na santuig bean do choarsan
X Na santuig maoin do choarsan
Ta se fior riochtanach iomlaan na ndeih nahanta, agus gach aihinne dhiobh air leih, do chio maad; oir deir an scribhinn diaga, "an tae bhriseas aon aihne amhain, go bhuil se ceanntach ansa niomlaan;" se sin ma bhrisintu aon aihine, na hfonadh se dhoit chun na beaha hsioruigh dhail, an chuid eile chiomaad
Ta bunnoos na ndeigh nahanta ansa da aihine seo na carhanacht
"Graifigh tu do hiarna Dia led chraoi agus le thanam go hiomlaan; le hiomlaan do neart, agus le hiarna t'eintinne; agus graifigh to do choarsa mar tu fein
Dein seo," deir Criost, "agus mairhigh tu " Se sin, do gheoigh tu an bheaha hsioruigh
Is coarsa dhuinn an chine daona uile gan eidirghealugh air bih; agus fos an mhoin do dheunan eagoir oruinn, agus an drong na geilean dar gcreidiomh; agus mas maih leat fios dhail, cenus is coir angraugh, fouluim od hslanuighoir
"Dein do chaach," deir se, "mar bo mheing leat cach a dhiana dhuit " Do reir na rialach so, ta se coisgihih ort, diomhail air bih a dhiana dod choarso, re gniomh na re briahar, anna hslainte, na mhoin, na anna clugh; ta oibligaid ort a bheih air dei-aigne dho, guigh air a hson, agus foirinn air do reir do chumuis, an gach riochtananas anama agus coirp
Ta se mar agciana dian-dlighte ort do nauid do ghraugh
"Graig do nauid," deir Criost, "dein maih don drong dfuaheas tu, touir do bheanacht don mhuintir a bheir a mallach doit, agus guig air an aicme do chainios tu, agus do dheunan geurleanuint ort, ionus go meach sibh nur gclainn aige ur nahir ata ansna Flaihis, an tae chuirion fa nearra don ghrein soilsiuigh air an olc agus air a maih; agus don bfearhinn tuirlinn air lucht a chirt agus an anachirt " Oarduin Dia dhoit a bheih uoul ni amhain do fein ach mar agciana don Eagluis
Deir Naomh Poal, "bigih uoul dur nuachtarain, agus bioch omoas aguibh doibh, oir taid siad aireach oirib, trid a gcanntas is eagan doibh a htouirt an ur nanamnacha " Ta seih mhor-ahanta san Eagluis: I Aifrion deisteacht go durachtach, gach dounach agus laa soire; agus iad a naomhugh an gach uile hsligh
II Trosca agus treanus a dheuna, gach laa da norduiher
III Foisidin maih a dhiana ar an bpeacuigh
IV Sacraimint chorp Criost a ghlaca go tainhiobhoch
V Cunah chum ar neagluis a chiomad suas
VI Gan bainis phoasda dhiana an aimsir choisgihih; le daoine toirmisguihe; na fos go fuiliosach
Seo ahanta htugan an Eagluis da cloinn, mar riail eagnuigh agus mar chleachta hfollain, chun iad a Stiurugh agus do neartugh agoir a muardhualguis a choiliona
Agus ta se dlighte oirinn do reir channsais iad a leanuin go caoin durachtach
"An tae na eisdean res an Eagluis," deir Criost, "bioch agud air, meas paganuig agus publicain " A bfochuir ahanta De agus na heagluise choiliona, ni muar a peaca do hseachuint; go hairighe an peaca mairvhioch; se sin, peaca do mhairios an tanam; da chur on mbeaha hfirineach, air a nglaetear grasda De, agus fos do htugan baas agus damnadh sioruigh don anam mi-abharach
Seo na peacuigh is coir hseachuint res an aireachas is mo is feidir, i
uar, saint, druis, fearag, craos, formod, agus leisge
Glaetear orha so na seacht gcinn-pheacuigh mairihioch, da bhri gurb iad na toibriocha ona ngluaisid go ro mhinic ar ngaluir spridalta, agus ar sior chionnta
Agus air an abhar nach feidir an peaca hseachuint, ahanta De agus na heagluise choiliona na maih air bih a dhiana, gan graasda De, "Gan mise," deir Chriost, "ni feidir leat : nidh air bih a dhiana," iar na grasda le hurnuighe caondurachtach
Chun riochtanas na nurnuighe chur agceill dibh, deir ar Slanuighoir, gur "coir dhuinn urnuighe rea do sionghnaih" agus deir Naomh Poal, "guig, gan traocha " Ta air gcumas dibh sior urnuighe dhiana dur saol, le nur smointe, ur mbriarha, agus ur ngniorha offrail do Dhia; le sibh fein a chiomaad air staid na ngraast, se sin, saor o pheaca mhairihioch; le cahabh gach dounach agus laa soire an oibriocha fior-chriosdula, diaganta, carhanacha; agus le hurnuighe rea an amm airihe go spisialta gach oihe agus gach maidion
Is tainhiobhuigh e laihir De, agus is tairibhigh, urnuighe poibilligh, se sin, urnuighe dheunan moran a bpairt a cheile, na urnuighe aonne abhain aonruic; agus se sin is abhar don chleachta diaganta dei-orduighe, ann moran teighena dul gach oihe, air an urnuighe a bpairt a cheile
Agus is truah na leanan gach lucht tighe cleachta cho deihsomplach son
Deir ar Slanuihoir; "cae ait a bhuil beirt no triur crinnihe an m'ainmse, ta mise ann na measg " Is dualgas Criosduil ro eafachtach, an scruda connsiais dob eiriunach le diana, le linn urnuighe oihe; agus ta se air na meonuibh is laidire aguinn chun a pheaca hseachuint, agus chun sin do neartugh an gach suailce
Da bhri sin, gach duine ta fir-imnioch an slainte anama, agus ar mian les reir De dhiana; scrudfuig se a channsias go minic agus go haireach
Ionus gor moide heisteofuigh re nur nurnuighe, offraluighih iad an mod umosach air ur ngluine, re craoi uool craifeach; re diognuis agus cinnteacht, re doachus as mhaiheas De; agus a cur ur dtoile go hiomlaan le na naomh-htoil sin: agus ni baol na haireossibh torra na ngeallunt diagah so
"Ma iarran sibh aon nidh air an ahir, an m'ainimse," deir Criost," tourhuig se dhibh e; iaruigih agus do gheasebh go meach ur luhair foirlionta " An urnuighe diaga do mhuin, agus do mhol Iosa Criost fein; agus air a nglaetear, da bhri sin, paidir a Tiarna, si is fear agus is foirlionta; oir ata innte gach uile achnigh riochtanach
Abruigih i nis les na smointe gra agus cummuin bo choir do chlann dei-mheineach a bheih acu gonuigh laihir an Ahar naomha
Nis ordoig a sagart don phobul dul air a ngluine, ra go durachtach, re aon toil, paidir an Tiarna, agus Failte an angil
Ordoig a sagart maragiana, go bfanach gach duine air a ngluine go dtosnoig a soisgial dianach, agus tourig se aire go mbeig on pobul uile air a ngluine sol do htosnoig se paidir a Tiarna
Is coir don phobul uolugh le aon toil air a ngluine ra
PAIDIR AN TIARNA
Ar nahir ata air Neamh, go naomhar th'ainim, go dtigigh do riocht; go ndeuntar do htoil air talamh, mar a deantar air Neamh; ar nran laohuil touir dhuinn aniubh; agus maih dhuinn ar bfiacha mar a mhahamid dar bfiahunigh fein: agus na leig sinn a gcaihigh, ach saor sinn o olc
Amen
Agus chun gur moide gheoch sibh gach nidh iaran sibh unn urnuighe an Tiarna, iaruigidh edirghuigh na muidinne muire, labhairt le a mbriarha nangil le doachus agus caonduracht
Is coir don phobul a rea le aon toil
FAILTE AN ANGIL
Go mbeanahar doit a Mhuire, laan do ghrasda; ta an Tiarna leat; is beanaighe htu idir mhna; agus is beanuighe torra do bhruinge Iosa
A naomh Mhuire, Mhaihir De, guig oruinn na peacuig anis agus air uair ar mbais
Amen
Ar dtiarna agus ar Slanuihoir Iosa Criost, fiorhsolus an douinn, agus udar gach grasda tri eadarghuigh a mhahar mhuideanach, go neartuig sibh an eolus agus an seirbhis De; agus do dtuga se da grasda dhibh dei-bhaas dfail
Nidh iaruim dibh go durachtach
An Ainim an Ahar, agus a Mhic, agus an Sprid-Naomh
Amen
TEAGASC
Teagasc, ann abhuil aighhearra an oideis Chriosduil, ata le leabh don chohtinol, a mbeurla no a ngaelgih, treis a chiad hsoisgeuil, aig gach aifrion pobuil a ndeosis Chaisil agus Imiligh; air a gciad dounach do February, an taarr dounach do mhi na Bealltuine, an tarra dounach don bfoar, agus an triugh dounach do mhi na Soun bliantuil
Le ordugh an ard-easbuig Dochtuir Thomas O Broih
AN TARRA RIONN
An Ainim an Ahar, agus an Mhic, agus an Sprid-Naomh
Amen
"Triallumuid, air an abhar sin, go muinineach go cahir na ngraasd, ionus go dtiucach linn troicre agus graasda dfail le cuna trahuil
Heb
16
"IONUS go Dtiucach linn graasda agus troicre hsaorugh," mar aon le Paidir a Tiarna, agus Failte an Angil, is gne urnuighe ro mhaih ro htairbhioch na gniorha creidimh, Doachuis, agus Carhanact: agus mollan an Eagluis go ro dhurhachtach, iad a rea do ghnaih go craifeach, go spisialta, gach maidion agus gach oihe
Ach siad na Sacriminte na hard-mheonuibh ta aguinn, chun graasda agus troicre dfail o Dhia
Ta seacht Sacrimint ann; Baisde, dol fae laimh Easbuig, Corp Chriosd, Aihrigh, Ola dhianach, Ord Eaguilse, agus Posa
Siad na Sacriminte seo na geallta is saibhire aguinn, le gra Chriost da eaglais, agus le htroicre dho pheacuig; agus do htionsgna se iad, chun luacht a phaise agus a bhais do htionlacadh da ur na namnacha
Tugan an Baisde breih agus beaha nodh dhuinn ann Iosa Criosd
Glanan se sinn o pheaca an tsinsir, agus deanan se Criosduihe agus clann De dhinn, agus fierigh air riocht hflaahunais
Ta an Baisde cho riochtanach sin, gan e nach feidir le "Duine air bih, dol a seilibh riocht De," mar a deir a scribhinn diaga
Da bhri sin, is ni ro dnainseurach, ro pheacuil, maill chur air bhaisde leanabh, bid fiad cho mor sin a geanntuirt eigruais luigidh, agus aicididh eile
Agus se seo is abhar don udaras, ta aige gach duine, chun baisde dhiana, a gcaas riochtanis, agus ar choir dhoibh fios a bheih acu conus is ceart a dhiana
Bainion an oibligaid seo go spisialta le banleihe
Seo an mhoh ndeantar a baisde, re dortha uisge air cheann an duine, aig ra, air an amm ciana: "Baisdim tu, an Ainim an Ahar, agus an Mhic, agus an Sprid Naomh " Cuinig air na gealluna sollomanta, rin tu an do bhaisde; diultugh don diaul, da oibriocha go leir, agus da ard-mhian
Re dul fae-laimh-Easbuig, glacamuid an Sprid Naomh, re hiomudulacht touruisidh agus grasda, do dheanan Criosduighe laidire iomalana, don drong a ghlacan e mar is dual; agus do htugan misneach dhoibh chun a gcreidimh admhail go hoiscuilte: agus gan a hfiana choihe a gcaas air bih; agus, mar hsiediuridh croaga fae Criosd, a bheih, "dilis do go baas"
"Pae duine, (deir Criost) admhalhuig mise a laihir daoine, admhalhad e, mar a gciana, laihir M'ahar ata air Neamh: Ach pae hsianhuig me, laihir daoine, sianhfad e, mar a gciana, laihir M'ahar ata air Neamh " Se Sacrimint Choirp Chriosd fuil agus feoil Iosa Criost, mar aon le naman agus le na dhi-acht, fae ghne arain agus fionadh
Sacrimint na hairigh do mhahas gach peaca deantar treis baisdigh
Sacramint na holla dhianach do htugas grasda dhuin chun dei-bhais dfail, se sin, an tourhas is modh air bih
Bo choir dhuin doilios fireanach, tri ar bpeacuigh bheih oirinn; agus ar dtoil a chur le toil De, le linn ann tsacrimint seo ghlaca
Tugan an olla dhianach mar a gciana, slainte chorporha dhuinn, mas e sin leas an anama
"Abhuil aon neach tinn ann ur measg, deir an teasbol, glaoch se steach Sagairt na h'eaguilse; agus guidis as a cheann; da ungadh le holadh, an ainim a Tiarna: Agus sabhalhuig urnuighe an chreidimh an duine tinn; agus toicfuig an Tiarna suas e; agus ma bhion se a bpeacuigh, maihfir do iad " Air an abhar sin, bo choir do gach duine tinn, a gcanntuirt bais, go hairihe le fiabhrus, agus aicidigh dainseuracha, do bhainheach, beidir, a gciall agus a gcoara go hobban diobh, na Sacriminte dhianac a ghlaca co luah is do beidir, an tam ana mbeach se air a gcumas tairibhiugh dhiobh
Is minic na glaotear an Sagart godi an lucht tinis, no go mid siad a bpeanuid bais, gan muhugh, gan urlur agus fos a tairint an phuih dhianach; nuair nach feidir le feihiomh a tsagairt moran tairibhe dhiana dhoibh daobh anama na cuirp
Agus ni fos is truamheiligh
cad e liacht duine dheugas fae htrumolach a bpeacuigh, neamhoihihioch air a ndainsear, agus gan cuna on Eagluis, tri neahsuim mhionadurha, a ngaolta, agus a ndoine muintearha
Na beig an anamnacha caillte a screada chun na bflahas aig iara dioltuis air Chriostuihe cho neamhcharhanach sin
Ni leor mar leihsgial a rea nar iar an teaslan an Sagairt, no narhtuig se go roibh baol bais air
Or is anamh a htigan les an ohar a bheih na bhreihiobh eirunach air a choiniol fein
Agus ni amhain gniomh siorcharanacht, ach fos gear oibligaid, do bhainis go spisialta les a ndrong bhios touirt aire don eagruagh, agus ann aon teigh leo; an baas a chur a gcuine dhoibh, go durachtach agus go minic, agus an Sagart a ghlaoch an amm; ionus go leisfuigh an t'easlan, agus go dtoicfuigh suas iad o leaba an tinnis, mase sin toil De; agus chun go maihfigh a bpeacuigh doibh, agus chun ananamnacha ollugh dis ni Flaihis, da mo dhae toil De glaoch orha
Ord beannuihe htugas Easbuig, Sagairt, agus cleir coitchean don Eaglaise; agus do bheir coachta dhoibh, chun a ndualguisi airighe choiliona ann
Agus an Posa htugas grasda, dhon launuin chun a mbeaha chahamh go sonnuigh re cheile; agus a gclann a htogail, a ngra agus aneagla De
Nis o ta an aihrhigh agus Corp Chriosd cho riochtanach sin chun ar sabhala, go ndeir ar Slanuihoir "Mur a ndeinisibh aihrigh, caillfuir sibh uille;" agus "Mur a nihisibh feoil Mhic a duine, ni bheig an bheaha anuibh:" ni flairr a da hsacrimint seo mhearrugh go ro aireach: agus ta se ro riochtanach a bheih dei-hteagasguihe daobh na meonuibh is eigan duinn bheih aguinn, chun a nglaca mar is dual
Chun mahunachas hfail ann Sacrimint na haihrigh, ta faoifidin maih riochtanach
Agus chun tu fein d'ollugh chuige sin, ni muar na grasda iarra air Dhia go durachtach, fios iomlan do pheacuigh htouirt duit, agus doilios fireneach tri htitim annta
An sin scrud tu fein go haireach, air ahanta De, agus no h'eaguilse; air na seacht bpeacuigh mairihiocha; air dhualgas choition gach criosduigh; agus air dhualgas do ghairime fein fae leih; air do pheacuigh gnahula, agus air do chlaonta ceanasacha: ionus go bfuiha fias cad ann, agus cea mheid uair, do pheacuigh tu, re smointe, re gniorha, re briarha, no re failligh
Agus criochnoigh tu t'olluchan faoisidin, le doilios craoi, agus fuaih fiereneach don pheacuigh go leir, agus le run seasabhach gan pheacugh nis mo
Ta fior dhoilios triod pheacuigh, agus diultugh don pheaca mharihioch, agus grain a bheih agud air, na gcoingiol cho riochtanach sin, nach feidir le nidh air bih seasabh ana nioniod, agus ni feidir aon hfaofidin bheih tainhiobhoch gan iad
Agus do htiucfach leat na meonuibh aihrig seo sprega an tinntin, les na smointe seo leanus: gur htiel tu Ifrion, agus gur chaill tu do hteidiol chun hflahunuis trid a bpeaca; gur chur tu fearag air Dhia bhi co troicrioch sin, agus co maih dho cheann duet, agus fos ata doichuimseach ana mhaihios fein: gur hfuluing Mac De baas triod pheacuigh, agus go gciasan tu ris e, gach uair da ndeangan tu an peaca
Se covarha is fearr air bih, go ndianach duine faoisidin agus comoin htairibhioch, e leasugh a bheaha
Tiucfuig leat torra bheanuihe deichomoine do bhreiniugh, air mhodh eigin, as na briarha so Chriosd: "Mise an t'aran beo, do htainig a nuas O Neamh: an tae iosuig don aran so, mairhigh se go sioruigh; agus se an t'aran a htouradsa uaim mo chuid feola, air bheaha an isail
Go diein, fireneach, deirim libh, mur a nihighsibh feoil Mhic, a duine, ni bheig an bheao anuibh
An tae dhiohos mo chuid feola sa, lonuian se ionum, agus me ann; ta an bheaha hsioruigh age; ogus toicigh me suas e an laa dianach " Agus ionus go bfeicfa miad peaca na dro-chomoine, agus na neihe uafasacha leanas e, deir Naomh Poal: "An tae dhiosuig an taran so go mi-htainiobhoch beig ceanntach an fuil agus feoil an Tiarna; agus eihin se breihuntas, se sin, damnadh dho fein tri gan Corp a Tiarna eidirgeallugh o bhia coithion " Ta gach duine ceanntach ann feoil agus fuil an Tiarna; agus da bhri sin, ihion se breihuntas agus damnadh dho fein, nuair ghlacan se naomh hsacrimint na halltora air staid pheaca mhairibh
Coir ro ghrainuil, agus an dia-mhaslah is mo air bih
da bhri go ndeanan se an mhallahact is fealltula air an Sacrimin is naomha aguinn, agus air a nidh is beanuighe, agus is saibhire an so gcreidiomh
Chun dia-mhasla cho coiripe agus cho mairihioch sin a hseachna, touir aire do bheih sioch re gach duine
Glan tanam on uile smuit pheaca le faoisidin maih; ionus go ditucfach leat, fae chulaadh phosda na ngrasda agus na neamh-cheannta, suigh chun fiasda air aran na beaha, re cannsias glan, re creidiomh beo, re doachus laidir agus re craoi grabhar
Agus go gearr rimh chomoin, agus go luach no dhiag, bi sior ,ghnohach a diana gach gniomh diaganta dheirean don tsacrimint ro bheanuighe seo
Se Corp Chriosd, mar a giana, iobairt tonoireach an dligh nodh, air a nglaetear an T'aifrion; ann abhuil go fireaneach a laihir, feoil agus fuil Chriosd, fae ghne arain agus fion, mar aon le nanam agus a diacht, da noffrail do Dhia, tri lamha an tsgairt, air hson na mbeoibh agus na mairibh
Is ionan iobairt an aifrinn agus iobairt na croise; oir se an T'Iosa Criost ciana doffrail e fein, air Chalvary, mar iobairt hfiorghlan da Ahir-naomha, do lonuion da offrail fein, air ar nalltoirigh tri lamha na Sagart
Nil aon ghniomh creidimh do htugan uiread gloire do Dhia, na ta cho tairbhioch do na daoine les an aifrion; an sa naifrion deanan, Mac De a ghiar phais agus a bhas aihnochtin; deanan se aucoideacht duinne, "Maireachtuin agonuigh, (mar deir Naomh Poal) chun eidirghuigh air ar Son;" agus tugan se do gach aoinne guibh air leih, torra na folla ciana, do dhoirt se air chrann na croise don chine-daona
Bo choir go nardoch so ur meas air hsar-mhahas agus air mhuaruaisleacht an aifrinn; ionus go neisdeoch sibh e do ghnaih res an aireachas is inntiniula agus is diagonta; agus fos le gach teaspana craifeacht agus omosocht
Is chun a bheih rion phairteach san iobairt ro naomha so, ta sibh, go cinnte, crinnihe anso nuibh, re huruim don rundiamhuir ro uiriric seo, ni flair dibh a bheih air ur ngluine air feigh iomlan an aifrinn, ach amhain le linn an tsagairt a leabh an chiad hsoisgeil, agus an tsoisgeil deirinach; agus se bo choir dibh a bheih na chaon-duracht aguibh, machnabh air phais agus bhas Chriost; da bhri gur mar aihris orha, agus chun a gcur air gcuine dhuinn an taifirion
"Dean seo, (deir Chriost) mar cuinabh orumsa " Nis uovloig, a cohtionol air a ngluine agus ni eirioid siad diobh no go dtosnoig a soisgial dianach agus tourhuig an Sagairt aire, go meig siad uile air a ngluine sol do htosnoig se air leabh mar leanus
Ionus go naumproch sibh sibhfein re Sprid firchraifeach, agus go tairbhioch dur nanamnacha; le linn na hiobarha ro airuil seo; guigigh go durachtach, air ur ngluine, chun Iosa Chriost uan De, ta re offrail air an alltoir, air ur Son, tri impigh Mhahar Mhuidinne, tri eidirghigh na naomh agus na nangiol go leir, iomlan ur bpeacuigh htogail dibh; agus smointe fior-omois agus diagacht do Spreaga nur gcruihe
Agus res an intinn sin, abruige uile re craoi uvuil craifeach na hurnuighe seo leanus
Is coir don phobul an Confiteor, no an faoisidin Gheneralta, a radh re aon intinn
Admhuim do Dhia uilechoachtach, do Mhuire naomh ta riamh na hoidh, do naomh Mihall Ard-angiol, do Joan naomha Baisde, do Pheadar agus do Phol, agus do no naoimh uile; gur pheacuigh me go ro mhor, le smointe, le briarha, agus le gniorha, tri'm cheannta fein, tr'im cheannta fein, tr'im reo mhor-cheannta fein
Air an abhar sin, impim air naomh Muire ta riamh na hoidh, air naomh Mihall Ard-angiol, air naomh Joan Baisde, air na naoimh Easboil Peadar is Pol, agus air na naoimh-uile, guigh air mo hson, chun ar dtiarna Dia
Dia uilechochtach go ndeine se orum troicre, go maihig se mo pheacuigh dhom, agus go dtreoruig se chun na beaha hsioruigh me
Amen
Go dtuguig Dia, da mhor htroicre doichriochnuihe, dibh go leir, an bheanacht so
An ainim an Ahar, agus an Mhic, agus an Sprid Naomh
Amen
TEAGASC FAOISDINE
Teagasc an Ard-Easbuig deirinach Dochtuir Seamus Builteir, daobh faoisidin, d'Eagluis Chaitilicioch Roomhanach, agus do lucht omosach Dheosis Chaisil agus Imilgh, ta re leabh don chohtinol, ambeurla no ngaolge, treis a chiad hsoisgeuil aig gach aifrion pobuil, ann gach Deosoas, air a triugh dounach don charios, agus air a gciad dounach d'October go bliantuil
Re ordugh an Ard-Easbuig Dochtuir Thomas O'Broih
AN CHIAD RIOINN
An Ainim an Ahar, agus an Mhic, agus an Sprid Naomh
Amen
"Glacuigi an Sprid Naomh, pae duine maifigh sibh a pheacuigh dho, ta fiad maitih; agus pae air a gcangloig sibh iad taid canguilte " John xx
22,23
Ann Sacramint na h'airigh, soilsion troicre De go ro bsolusfur
Do bhi hsios aig ar slanuihoir naomha, o naduir chlaon a duine, na seasomis dilis dar ngallunacha baisdigh
Bo htoil les, air an abhar sin, da mhorhtroicre, Caihir uafasach a chur air bun, re coachta chun na bpeacuigh deintir treis baisdigh, do mhahabh
An coachta dfag Iosa Criost aig uachtarain a eaglais chun peacuigh mhahabh ansa gcaihir seo, ni feidir le Easbug na sagart ucaid a dhiana dho do reir a htoile aonda fein, ach do reir na rialacha d'orduig Criost
Se an chiad rionn don tsacrimint seo, agus fos an rionn is mo is riochtanach, doilis craoi daobh fearag a chur air Dhia, udar an uile mhahasa, re fuaih fireanach don pheaca, agus run seasabach diultugh dho go brach
Ionus go bfiefigh fios air na meona so an intinn an aighrigh, agus go mfeidir a mheas, cae dho maifeach an t'eidifuisidin a pheacuigh, agus cae air a gcangloch se iad, ta nochta no foilsiugh eigin riochtanach air htaobh a pheacuig; agus is as sin do htigean oibligaid an hfoisidin
Inus go naiteoch ar gcleiar iad fein ana seirbhisig dilis do Chriosd, agus go Saorhoidis, air feag a gcumuis, pardun agus mahunachas, do gach peacach doiliosach an so Sacrimint seo, do ceapag chun siochain a dhiana eideir Dhia agus na daoine; Coarlimid doibh go ro dhurachtach, na ceistigh seo mar leanus, a chur chun a naihriocha, air a gciad hfoisidin leo, agus gach uair a mbeig amhras fuinimeadach acu air eifeacht na bfoisinidh rinidar rimhisin
An chiad Ceist
Fiarhig dod aihrioch, a gcreidion se ann aon Dia mhain go craifioch, neach do htourhas luach faohir do na dei-dhoine, agus pionos do na malluihoirigh
A gcreidion se, ann aonDia amhain go bhuil tri pearsona diaga, an T'aihir, an Mac, agus an Sprid Naomh agus na fuil annta uile, ach an taon Dia mhainciana
A gcreidion se gurb e Iosa Chriost Dia an Mac, an tarra pearsa diaga, gur ghoibh se naduir duine air fein, re glaca coirp agus anam mar hta aguinne, re coachta an sprid Naoimh, a mbruinn gheanamnuigh na muidine Muire, go rugag E ne Dhia hfireneach agus na dhuine hfireneach; gur eug se air chruis chun sinne hfuaseailt agus do hsabhailt; agus gur eirig se an treas la o mhairibh
Ni feidir absoloid a htouirt don drong, a ta gan fios air na priom mhisterigh seo an chreidimh, no go bfaid siad leoreolus orha
Agus bo phrain doibh, an uile hfisidin a rinadar ansa staid ainibhiosach sin a dhiana ris
An tarra Ceist
Fiarhuig dod lucht aihrioch, a bhuil acu paidir a Tiarna, Failte an Angil, an Chrea, an Foisiden generalta, Ahanta de agus nah' eaguilisse
Ma ta siad gan eolus air na hurnuighe agus na hahanta so (dhiaran an Eagluis air a cluinn uile) muintear dhoibh iad go haireach
Ni coir absoloid a htouirt, go hairite don aos og, no go bfolumoid iad
Agus, chun breis suraltacht, bo choir dhoibh, gach foisidin a rinadar, an faid bhiodar re na gceannta fein, gan eolus air na hurnuighe, agus na hahanta rimh reaitet, a dhiana ris
An triugh Ceist
Fiarhuig do na haihrig, treis doibh teach chun a mbliana tuigsina, an rinadar o amm go hamm, gniomhra creidiomh, dochuis agus carhanacht, agus a reiv fios fah na ngniomhra so acu
Ma bhiodar air feag a Saoil, gan gniomhra creidimh, dochuis agus carhanacht a dhiana, agus gan hfios acu cead fah na suailcidh sin; ni fullair iad a mhuna go durachtagh
Bo choir absoloid a mhaillugh, go spisialta o dhoine oaga, go di bfoulumoidis iad
Agus is coir gach foisidin a rinag an aineolus iomlan na ngniorha so, agus a gcead faha, chun bar sabhaltacht, a dhiana ris
An cearhugh Ceist
Fiarhigidh, ar olluig ur naihrigh iadfein, a gonuigh chun foisidin, mar bo choir
Ar ghuidar go caoin durachtach chun De, aig iara a chuna chun foisidin maih a dhiana
A renedar a gconnsias a scruda go haireach air ahanta De, agus na h'Eaguilse: air dhualgas coithion gach criosduigh, air dhualgas spisialta ngairime fein, oir a bdeacuigh gnaihula, agus air a gclaonta annamhiana
Ionus go bfaidis fios air a liacht cineall peaca mairihioch a reanadar; agus cadean mheid uair ar cheanntach iad ann gach peaca dhiobh; res na circumstainnte daistrig naduir aon pheaca mairihioch; no fos do mhiaduig, no do luiduig go muar a mhailis
Oir an uile hfoisidin a deantear gan grasda iara air Dhia, os gan E nach feidir linn aon nidh dhiana
Joan xi,5
agus gan leor chuardugh cannsais, se sin, gan cahabh go leor aimsire agus curim, chun fios dfail air a bfior staid anna mbion se, is eigan iad a mheas gan bhri, gan eafacht, agus ni floair a ndiana ris
An cuigugh Ceist
Fiarhuig don aihrioch, an reibh doilis fireneach air, le linn gach foisidin, da rin se rimhisin, se sin, ma bhi se fior-dhoilisach daobh fearag a chur air Dhia, mabhi fuaih agi ona chroidh da pheacuigh, re run seasabhach diultugh dhon pheaca maharabh go brach aris
Ta an doilios fireneach so, do htugan Dia mar htouras duinn, co gear-riochtanach sin, na slanuighear aon pheacach, agus na bion foisidin air bih tainhiobhoch gan e; agus is feidir a hsaorhugh re hurnuighe caoin durachtach, agus re sior-mhachnabh air ghrainulacht a pheaca, agus air a bpionos uafasach a leanus e, pianta doi-chriochnuighe Ifrioinn, agus cailliuint hsioruigh De, agus riocht na Bflahas
Chun an doilios fireneach so choruigh suas; bo choir don pheacach machnabh go spisialta, air a dhiombaokiocht ro mhor fein, an mi-hsasabh a chur air Dhia, do bhi cho troicrioch, agus cho maih sin do; aig smuinabh co maslahach agus co grainuil ata an peaca anaigh mormhahasa agus naomhacht De
Is air andoilis croidh a ghlacan duine daobh a pheacuigh, mar hta siad grainuil a laihir De, ta cho maih sin ann fein, do glaetear Cobhru croidh iomlan
Se an doilios a htagan on meoin seo is fearr; da bhri go siolrion se o ghra ro ghlan do Dhia, daobh a mhor mhahas fein, agus deichaliochta doi-chuimsihe
Da bhri sin, teagascoig oidifoisidin aireach omosuihe, chun a hsaorugh go ro dhilioch
Is cuna laidir mar a gciana, cum fior dhoilis a chruihugh nuinn daobh ar bpeacuigh, smuineamh go tromuigh, gur hguluing Mac De fein bas air chruis trioha; agus go gciasamuid aris E, gach uair a pheacuimid
Agus mar is as a h torra daihnihear an crann, se covarha is fearr agus is suralta air hfoisidin maih, agus air aihrigh hfireneach, leasugh na beaha
Treagan ucaididh an pheaca, run fireneach sasabh a htouirt do cheart De ann ar gcurhacha, agus coliona bihchinnte na ngeallunacha reinimuir aig caihir na hfoisidin
Ni gan fah, bo choir don drong na souillion na meona so annta fein, a bheih an amhras air neamh bhriocht a bfoisidinidh, agus iad a leasugh gan mhuil, le foisidin glan a dhiana ann iomlan a bpeacuigh
An Seugh Ceist
Fiarhuig, ar cheil an tairioch riamh an hfoisidin, re heagla na naire, peaca mairihioch; no aon tcircumstaint, bo dhoih los, daistreoch naduir a pheaca mhairigioch; no fos a mheadoch a mhailis go Suimuil
Ar choisg droih mheoin airtbih e ona pheacuigh nochta, cho soleir is dob eolach dho e fein a bheih ceanntach annta
No ma bhi se ciontach go toiltinoch, ann gan airiomh cadean mheid uair a htit se an gach cineall peaca mairihioch, co crinn is dob eidir les a htouirt chun a chuinte, treis a chansiais a sgruda go dihileach
No ma bhi se ceanntach a mbriag-chraieacht, re nfoisidin a rint; aig admail a pheacuigh mairihiocha do hsagart, agus a pheacuigh solaha do hsagart eile; no aig insint cuid da pheacuigh da oidi foisidin, agus an taraspa do hsagart eile
Gach foisidin a deantar air aon tsligh dhon tsort so, bion siad Dia-mhaslahach, gan eafeacht brigh, agus ni fullair i adiana ris
An Seachtugh Ceist
Is feidir fosleis an oidi-foisidin, hfiarhuigh don aihrioch mar agciana, an reibh se gonuigh sasta les no foisidinidh rin se; ar mhohig se ann fein, air gach ucaid don dualgas sollamanta, an timhinios aigine, agus an caumpord spridealta, do leanus do ghnaih, croidh doilisach agus foisidin glan
Munar mhohig, ta cuis agi bheih mi hsasta an intinn; agus bo choir dho diohiol a dhiana air na tiolacuidh seo hsaorhugh gan mhoil re foisidin tairibhioch
Treis don pheacach a pheacuigh uile chur sios, tourhuig an toidi-foisidin teagasg uaig (do reir inteleachta naihrigh agus do reir staid a channsias) agus tri na cora, neosig dho, go b'uil se riochtanach, chun slainte anama dfail an sacrimint na hairigh, creidiomh a bheihagi; gor eigan do eagla bheih air rimh Dhia; agus suil re troicre, tri Iosa Chriost; caifig se tosnugh re Dia ghraugh, mar udar an uile chirt; ni muar dho fuaih a htouirt don pheaca; agus run fireanach a bheih agi a bheaha leasugh, sasabh a diana anna pheacuigh, agus na hahanta chimaad " - Con
Trid
SS
ch
de Justificatione
Covuirlimid aris agus aris do gach oidi-foisidin, na ceistiona rimh-reaite chur chun a naihriocha; agus gan a dhearmud choihe hfiaruigh dhiobh, air a ndiana a gciad hfoisidin leo; ar iaradar go durachtaeh air Dhia, grasda chun foisidin maih a dhiana, air scrudadar a gconnsias go haireach; agus le linn gach foisidin a reanadar rimhisin, a roib doilios fireneach orha tri na bpeacuigh, agus run seasabhach acu gan a bheih ceanntach a bpeaca mhairihioch go brach
Oir ata na meona airigh seo fior riochtanach, chun muintearas De hsaorugh dho pheacuig, agus chun grasda agus troicre dhail doibh air a saol so, agus ibhinios sioruigh air an saol eile - Nidh iarimse dhibh uile, go durachtach
Ann ainim ann Ahar, agus an Mhic, agus an Sprid Naomh
Amen
TEAGASC CHUM FAOISIDIN AGUS COMMAOIN
TA an teagasg so mar leanus daobh foisidin agus comuin, re leabh don chohtionol a mbeurla no a ngaelgih, treis an chiad hsoisgeul, aig gach aifrionpobuil, an n-deosisis Chaisil agus Imiligh, air a gcearhugh dounach don charios, agus air an tarra dounach d'October go bliantuil
Re or-dugh an Ard-Easbuig Dochtuir Thomas O'Broih
AN DARRA RIONN
An anim an Ahar, agus a Mhic, agus a Sprid Naomh
Amen
Ann gach uile nidh teaspanamid sinn fein mar hseiribhisig De, re iomud foinne, re eolus, re milsiocht, agus re fior-charhanacht " 2 Cor
An choairle seo htugan Naomh Poal don chleir, go naiteodis eadfoin, air gach ucaid, na bfior-hseiribhisig De; Buanin si leo go ro spisialta, nuair a bhid a diana uasaid don choachta htug Iosa Chriost doibh, chun peaca cuigh mhahabh, agus a changal, a gcahior uafasach na hairhigh
Oir nil aon ghairim da ndualgus naomha, ann abhuil fouluim agus, eolus, diognuis, discreid, foighne, ceannsacht, agus carhanacht, cho riochtanach do hsagart, is ta siad, air an ucaid ro hsoloamanta, ro eifeachtach sin
Tugan Cohtionol Htrent na coarliocha so leanus d'oidibh foisidin, dtaobh pionois aihrighe
"Bo choir do hsogairt an Tiarna, reir mar hfoilseoig an Sprid Naomh, agus an eagana fein doibh, pionos eirunach slaintiuil d'hor-dugh; do reir gne agus naduir a pheacca, agus do reir cumuis agus gairim an aihrigh; re eagla, tri na mbeih ro gheiliuil da nomosuihe acur pionos iadrum daobh mor-choirheacha, go mbeidis fein rion phairteach anna bpeacuigh
Agus tugach oidne foisdine aire spisialta go mbeig na pionois a chuirigh siad na meona laidire, ni amhain, chun a lucht aihrioch a chiomaad air staid na ngrasda, agus a ngaluir spridialta leias; ach mar a gciana chun sasabh a htouirt Do Dhia, agus leorghniomh a dhiana anna bpeaccuigh annellod " Munion a ndualgas laehuil d'ar gleir, gurnidh ro eirunach, a choarlugh dha naihriogh, ann noamant uafasach na habsoloide htouirt doibh, a ndoilis aihnochtuin, cho houl, cho craifeach is dobeidir; a muinion go gco neartoch an Tiarna an breihuntas troicrioch ata re touirt orha
Agus mara mbeig absoloid re fail agih an aihrioch, sin einsin do, agus an chuis phreansabalta ta re hi eileach air, no mhuillugh
Mar a gciana ma bheig na haihrig re commoin hfail, einscach an teidifoisidin doibh e; agus muineach doibh, mas riochtananch, conus bo choir dhoibh iad fein ollugh chuige
Cuirhig an gnaih seo cosc air mhoran o chomoin dia-mhaslahach, agus ta si riochtanach, go spisialta, daobh an aos oag, agus moran eile, chuirion sios doibh fein, re gnaih, re neamh htuigsint no re simplicht, go mid inuil chun comoin a ghlaca, agus sin amhain, mar a bhiodar (mar deir siad fein) laihir an tsaigart a foisidin
Ta sior-oideas richtanach do gach naon, go spisialta d'aos oag, le linn a ciad chomoin
Agus oir is dual go lonoig gach teagasc a gheidshiad had air ucaid cho solomanta, agus cho eifeachtach sin, a mbuanchlodh anna nintinn; agus go sturoid iad gach uair air feag a saoil a reid siad chun comoin; bo choir a chur air gcuine doibh, go hairithe air a bfoisidin dianach rimh a gciad chomoin; gur comoin htainiobhoch, an gniomh is morga, agus is hono-righ, is feidir a choliona, go bfuil si mor tainhioboch do Dhia, agus ro htairibheach do na criosduighe
Agus chun iad a htreorugh ansa tsligh is fearr agus is diaganta is feidir; spreagfuig rialahoir dilis do lucht a gciad chomoin a dhiana, na gniorha craifeacht do beirunach a dhiana rimh nomant uafasach na comoinach; an modh air coir an corp naomha ghlaca; (mar glacan moran aco go ro neamh chliste) gode an teisdeas bo choir dhoibh a htouirt da naoidh naomha, i
da Slanuighoir, treis comoine; re brona a nanamnacha air, les na smointe is beoha agus is cineallta, da aihra, da mhola, da ghraugh, agus breih baochuis les
A failtugh an Righ Glorbhur an na gcroihe, a tabhairt cumon air chumon da dtiarna grawbhur
Da dtouirt fein suas go hiomlan do hseirbhis an tae htugan e fein doibh gan chuimsuigh
Aig iara go diognuiseach air Iosa Criost, a dhuluios e fein go grasduil, cun teacht da bfiachuint, do htora chuideachtan naomha, beaha nodh rioint re na nanamnacha; ionus go gconoidis ann, agus go gconoch se aunta; chun a bheih choihe rioin phairteach les an rioght a ghloire
Da bhrigh go bfuair na h'Easbuil, agus a bfierigh dlisliteanach san Ord Criosduil, coachta o Iosa Criost, ni amhain, chun peaccuigh mhahabh, ach fos chun agceangal; gach eidifoisidin a buil fios a dhualguis agi, agus ha dilis don gcurum ro naomha, do cuiriug anna mhuinin, eiteoig se absoloid air gach drong diobh so leanus: 1
Air a drong na fuil leor-hteagasguihe ana gcreidiomh
2
Air a drong na colionan pae dualgas a ghabhan le na ngairim hsaolta
3
Air a drong nar scrud a gcannsias go haireach; agus nar olluig iad fein chun faoisidin, an gach sligh eile, mar bo choir
4
Air a drong na teaspanan, an sligh air bih, doilis firineach daobh a bpeacuigh; na aon leassugh air a mbeaha
5
Air a drong a chuirin a gcuinne a mbreihuntas aihrigh choliona
6
Air a drong do lonuion an staid ghnahuil peacca mhairihioch
7
Air a drong na treigan uacaid lairheach an pheacca mhairihioch
8
Air a drong na mahan o chroidh dha namhuid
Agus air gach duine dhultion muinterhas a dhiana le na namhuid; no aon choarha siochain a hteaspaint doibh
9
Air a drong dhion ceauntach an scanal phuibiligh, agus a chuirin suas do hsasabh pubiligh dhiana ann
10
Air a drong na leassuion, do roir a gcumuis, an dibhail a rinadar da gcoarsain, anna phearsa, anna mhoin, no anna chlugh
11
Air a drong do htug leabahrah mi riaghalta, neamh-dhlistiodach; no do cheanguil iadfein re moide, geallunacha, no tiomanadh coiripe, mar a ndultoid dobh
12
Air a drong do rin-co cheangal, no comraduicht chealagach a nigh an dligh; urochoidioch don phobiliocht, no do dhoine airithe: anigh siochan agus dei-ordugh: no maslahach do choachta rialuighe na tire: mar a ndultoid doibh
13
Air a drong a chuirion a gclaun no seiribhisig o aifrion dounuig agus lae soire: no choisgan iad o dhul chun foisidin, no a fouluim an teagasc criostuigh
14
Mara gciana, nil absoloid le tabhuirt d'aon cheann tiogh, d'aihir, na do mhahir, do mhaistir, na do mhaistreaas; do dhenan failigh do hteagasc riochtanach a htabhairt dona gclainn, agus do gach duine eile fe na smacht: no go naiteoidh siad run fireneach a bheih acu, an teagasc criostuigh mhuna, do gach duine fe na curam ansa naimsir le teacht
Ta fios ag gach sagart go sar mhah, co naomha, agus co do-bhriste ta sialla nafoisidin
Na fuil cumas aig aon choachta air talabh udaras a htabhairt air a bhrise; agus nach feidir le circumstaint, na cas riochtanuis air bhi aon hfoilsiugh dhe, da luiod e, hsaora o cheaunta
Agus le cuna spisialta De, bion gach oidifoisidin agonuigh dilis don dualgas ro naomha ro eafachtach son, ionus go mo reu les bas dhulung, na aon nidh dfoisidin aihrig a chraobh scoile, le freagra htabhairt air cheistioha fiaruighe cuirt na pearsa air bih
Ni muar iom-lan an hfoisidin agus gach peacca da neinsihir ann a bheih curha a gceunas sioruigh
Ta na Caitilicig htuata fean co haireach sin air an oibligaid dhiaga so ionus da rangoch doibh peaccuigh aihrig a chlus an hfoisidin; go measadis aid fein fe cho cheangal les a sagart chun buan run do-scoilte
Air an abhar go buil an foisidin na dhualgus co naomha; agus o naduir cho heafachtach agus cho haireach sin, go gceangalan se oidi-foisidin agus aihrig fe an oibligaid is deire air bih chun a chimaad; ni coir a bheih dha aihris a gcora choithion, na tracht air choihe acu le mor-aireachus agus omos
Da bhri sin, ni labharhuig fior chaitilicioch choihe go diomhoin na go mi-omosach air hfoisidin: Ni htaobhoig se ann fein na ann daoine eile, raitidh sugacha, briarha greanamhara, na scealta aistiula, daobh aihrioch na foisidin
Air son go dtagan na saobhnois aihisioch so re inntinn cuideachtan, agus cahamh aimsire, ni feidir leo a bheih a gcas air bih tainhiobhoch
Is eigan a mheas go mbid a gconuigh ro pheacuil, ro neamh-eirunach; agus fos, is ro mhinic a rinadar scanal agus urachoid don Chreidiomh
Ta se nis riochtanacd sibh a chur an aireachus anigh cleachta ro choitianta a measc aos oag, air aihris da cheile, cad a chuiridar ana bfoisidin, cad e an brehuntas a chuir n Sagart orha, cad duirt se leo, agus cad e dtuairim dho
Deunhig gach oidifoisidin durachtacha dhiohul air an mi-nos urachoidioch so leasugh: Agus bo choir a chur air aira an aihrig do ghnaih, pae air bih a ghairim no aois; an cuduch ruin is mo is feidir, air gach nidh bhanion le foisidin; agus gan hfuilsiugh go brach d'aon duinne tuata, cad a bhi deir e fein agus a sturihoir spridalta ann foisidin
Maragciana, is gnaih ro mhi-erunach measc moran doine, foisidin agus comoin iara, chun a gcreiduint a ghlana (mar a deir siad) agus chun a neamh cheannta hteaspanadh
Agus fos scribhinn hfail fe laibh an tsagairt paraiste, no an oidifoisidin, gur ghlacadar na sacraminte, agus go bfuil siad saora ir na curhacha do cuiriug na leih
Ma Smunion tu tamal cad ean nidh foisidin
Agus an oibligaid ruin do-bhriste ta air an oidifoisidin: ni flair go mbeig tu deimhnach co annreusunta, agus co neamh-htairibhioch ata an ghnaih seo
agus, gur mi-nos naomh-aihisioch e, ro urachodioch anigh naomhacht agus morgacht na sacraminte seo
Da bhrigh gur tionsgnuig iad chun leas an anama amhain; ta se ro nairioch agus ro pheacuil aon usaiad eile dhiana dhiobh
Da bhri sin, Orduimid dar gcleir uile saolta agus rialta; gan foisidin na comoin daontugh go brach, le intinn sasuibh a dhiana, na creiduna do ghlana
Gan nidh air bih a dheinugh, le briarha na scribhinn, do bhanheach le nabpobul na le na naihriocha, daobh a mbeih aig foisidin; na nidh air an douin do dheallroch les; oir dob ionon e le foilsiugh neamh dhireach foisidin
Agus gan a bheih laihir iad a htouirt leabhara na moide chun iad fein na doine eile hsaora; is coir gach moide agus dearabhugh don tsort so dhiana, muair is riochtanach, a laihir guistis temporalta
Nil udaras agan gcleir chaitilicioch moide don tsort iara na ghlaca; agus bo choir dhoibh mar gheall air fahah ro soleir, gan aon lamh a bheih annta
Molamid go ro dhurachtach na teagasc seo an uachtarain onoirig do bhi reomhinn, d'aihriocho agus d'oidifoisinidh; agus leo seo, deinimid iad a choneartugh agus aihnoachtin
Achnuimid go durachtaeh air eagluis agus lucht uomosach dheosasibh Chaisil agus Imiligh a gcoliona go haireach agus go diaganta
Agus guimid doibh gach grasda air an saol so, agus iobhhnis sioruigh air a saol eile
Ann ainim an Ahar, agus an Mhic, agus au Sprid Naomh
- Amen
TEAGAISG AGUS URNUIGHE CHUN COMMUINEACH
Molumid mara giana go dhurhachtach do chleir Dheosisibh Chaishil agus Imiligh; an da heatasg do leanas a leaghabh a mbeurla, no angaolgih, aig suichain faoisidin Nollug agus Caasg; agus aig aiffrain an phobuil treis a cheud hsoisgeil Dia domhnigh; co minic is do htuicid siad oireamhnach ae chun oidiois agus dei-ordugh an phobuil air feigh aimsir na suichain-faosisdin
Agus nuair leaghfur an cheud hteagasg Dia-domhnigh ansna Sheapeil, is feidir an tara teagasg a leaghabh lairhioch na dheig; mar ata se gairid agus air a substaint cheuna
Ach nuair leaghfur na teagaig seo aig siochain an hfoisidin; leaghfig an sagart iad res na coarliocha do lucht comuineach, agus na urnuighe rimh agus andeig Comuine, anso modh agus a bfuirim cheuna sna bhuilid socruhe mar leanus
Teagasg gaar rimh Chomuin
Seasoig an Cohtionol pae faid a bheig a Sagart da leaghabh
Ann ainim an Ahar, agus a Mhic, agus an Spirid Naomh
Amen
"Cuartuioch duine E fein, agus mur soin eihioch, se don araan ud, or an tae deihios go neamhoireanach E eihion se breihuntas do fein; tri gan Corp a Tiarna d'eidirghealladh " Pae uair a reigh tu chun Comuin, smuainig go tromuigh cad e an nidh Naomhsacramint na haltoara; agus cad ea an tolluchan ata riochtanach chun a ghlacadh mar is dual
Muinion ar Slanuighoir, gurb ae a chuid feola agus folla fein E: gan E na fuil aon bheaha anuinn: le deichomoin go gcoanuighmid ann, agus Esin annuinne: Agus go gcoimaidean se an t' anam chun na beaha hsioruigh
Siad so briarha fio-reaneacha Iosa Criosd, eistigih leo go haireach
"Mise an taraan beo do htainig nuas o Neamh: Maa dheihion aon duine an taraan so, mairhig se go sioruigh
Agus se an taraan ahtabharadso uaim mo chuid feola air bheaha an tsaoil
Go dimhin, dimhin, deirim libh, muna neihisibh feoil Mhic a duine, ni bheig beaha anuibh
An tae eihion mfeoilse taan bheaha hsioruigh agih
Coanuian se annum, agus conuiomse ann
Agus toicfuime suas E an laa deunach " Air an abhar sin, da bhri gor bae Sacrimint na haltoara Iosa Criosd fein, na Dhia hfiorea-neach agus na dhuine iomlan, bo dhae an Diamhasla is moih air bih, a ghlaca air staid peacca marbh
Screadan coir co grainuil agus co malluihe sin chunna bflahais aig iaradh dioltuis
Dorchuin se an tuigsion
Cruan se an craoidh, agus tarrangan se an comaoinuidh coiripe, diamhaslahach, chun neamh-aihrigh a gcriodh a hsaoil, agus chun mi aadh sioruigh
Aair an abhar sin, ni gan faah deir Naomh Poal: "Pae dinne iosaig an taraan so go neamhdhlisteanach, beigh se ceanntaeh an fuil agus feoil a Tiarna: eihion se breihuntas, se sin damnadh dho fein tri gan corp a Tiarna eidirghealadh " Chun peacca co marahach, agus diobhail co uahbhaasach a hfeachnadh, is eigan dur gannsias a bheih glan gan tiol; go hairihe, saor o gach cineal peacca marihioch
Agus chun an staid hsonuign seo na ngrasda agus na neamh-cheannta hsaorhugh, orduighear faoisidin maih rimh chomoin
Cuirtuiogh sibhfein inis, mar a choarlion Naomh Poal, agus breahnuigidh sibh fein go cannsiasach; a raibh ur bfaosidine ceart
Agus a bhuil doachus fuinimeudach aguibh go buil Dia an siochain libh
oir teighn moraan chun faoisidin, agus glacoid absoloid on sagarr, agus ni bhiod siad slanuighe a laihir De
Agnus ma cheanntuion cannsias aonne guibh, an cineal air bidh peacca marbh na dairnabhuir aihrigh ann, no go bhuil sibh inniuil chun comoin
Agus na tuguigidh breihuntas, agus damnadh oiribh fein le na ghlaca go neamheirunach
Ansa saoisceul cuirhear Sacrimint Choirp Chriosd a gcampraid re bainis phosda, ann ar eigean do gach duine friohaaladh faoi chuladh phosda comunn agus graadh
Da bhri sin, na leogidh teacht a laihir an hfeusda naomha so, muna maihisisibh o chraoi dhon namhuid is mo aguibh: agus muna ndeinighsibh muintearas len ur ndrihair, ma ta aon nidh agih anur gcuinne; agus a beih a siochain agus a gcarhanacht les an uille dhuine
Muna mbeih na meonibh seo aguibh, deir ar Slanuighoir, go dteiligeofur a mach andorachadas sibh: mar ambeigh ochlaan agus diosgadh fiacal
Air an nomant sol do tionsgnag an Sacrimint ro naomha, do nig Iosa Criosd cosadh a dhiscioboil: chun a chur a gcloidh an ar nintinn les a ngnahadh sin; co glan agus co tainheab hoch bo choir daar Croihe bheih, nuair a ghlacamid a tae hata annfein na ghloineacht agus na htainheabh doichuimsihe
Agus an fire ghniomh na sacraaladh; a fiachuin suas chun hflahunais, do htug boachus le n'Ahir: an sin, do riug air araan agus do bheanigh e; agus do bhris: agus do htug da dhioscioboil ae, agus aduirt: Se seo mo chorp
Deanigidh seo a gcuimhnugh oramsa - Chun a hteasbanadh dhuinn: gor gniomh solomanta deichomoin le na dtughar gloire do Dhia, ro htaineabhach na laihir: agus go dteasbanan se go fullus, mar a deir Naomh Poal, baas a Tiagharna
Air an abhar sin, bo choir dhibh a bheih na chaoinduracht phrionsabalta aguibh le linn comoin, baochus a breih le Dia, daobh a htabhairisidh uile
Agus le craoi, lan do htruaimheil agus do chumon, smuaineabh air a rin, agus ar hfuloing Iosa Criosd air ar son: le rion aimsire chahabh a machnugh go diaganta air a phais, agus air a bhaas
Air an abhar son, gach uair olloigh sibh sibhfein chun comoin, smoinigidh go durachtach: gur ro mhor an oibair ata sibh a chur reoibh
Oir ata sibh a cur ionad coanuighe a gcoir, ni do duine, ach do Dhia
Agus siarhuigidh dibh fein; cad iad na smuainte craifeacht do bheach aguibh
dha dtuggach ur Slanuighoir, air a hsuippeur deunach, a gcuideachtion na neasbol, comoin dibh le na laimh fein
Spreagach na Smuainte ceuna sibh bae air bih uair a bheigh sibh chun a ghlacadh
Oir se an t'Iosa Criosd ceuna do htugan E fein dibh an sa Sacraimint Naomha
Agus gan amhrus da mheid a dfoilsigh se saibhairis a mhaihiose; agus da mheid dumhlig se E fein air ur son, an sa rundiamhuir doichuimsighe seo; is moide htuillean se ur gcuram ro chraifeach; agus an tollamhugh is faar air gcumas dibh; ionus go mfiuigh sibh a bheih pairteach res, agus go gcuirheach se suas libh go grastuil air a bfeasda ro oirriric ro gramhar so
Nidh iarim dibh uile go durachtach ann ainim an Ahar, agus a Mhic, agus an Spirid Naomh
- Amen
N
Nil an bheanacht so re tabhairt, ach amhain nuair leitear an chiad hteagasg air leih, ansa Sheipeal laa Dounig; gan an tarra teagasg a chur les
COARLIOCHA AGUS FOR-OGROIDH DO LUCHT COMOIN, A GHLACA
Sol do htosnoigh an Sagart air leaghabh na nurnuighe le lin comoin, leifigh se do ghnaih a a mbeurla, no ngaoilgih, na coarliocha, agus na frogroidh seo do leanus
Agus seasoig an pobul a faid ar bheigh se dha leigheabh
Chun deichomoin a dheuna, ata se fior-riochtanach a bheih air Staid na ngrasd, agus a Siochain sa gcarhacnaht le nuile dhuine
Bo choir dhibh mar a gceuna diohol a dheuna, re siorgniomhra craifeacht, air ur nanamnacha chur an ordugh don oidh onoireach an abhuil duil agidh ionad coannighe dheuna nur bfo-chuir
Agus tabhair aire Spisialta a bheih a dtrosgadh o mhanoihe; agus a bheih deiorduighe a laahir comoine, glan an eadach, re iomud diagantacht, mouileacht agus umhliocht; a teasbanadh led dhei-iompar an gach aon tsligh, gach coarha craifeacht agus hfomois is moidh is feidir, do hsacrimint cho naomha sin
Agus nuair a deir a cleirioch an Confiteor; abuir an faoisidin gheneralta, no gniomh craoi-bhrugh re doilios fioreanach daobh do pheaccuigh
Treis a Chonfiteor, an traih htuggan a Sagart absoloid uaig, tabhairt baochuis, do cheann croumha go homosach, Glac, amhuil gur o Iosa Criosd fein i
Nuair a hteasbanan a Sagart a Corp Naomha, a raidh: Fiach Uan De breinhigh an tae htoigeas peaccuigh an do-mhuin: iarigidh air go durachtach, ur bpeaccuigh go leir a htogail dibh
An traih deir a Sagart tri huaire: O Htiagharna na fiuidh me go dtiucfaidh faom' dhion, Amhain abuir a focal, agus beigh manam slaan: abuir o chraoidh tri huaire na briarha ceuna, agus nuair a htabhairig a Sagart an Sacraimint doit, a raih: Corp aar Dtiagnarna Iosa Criosd go Sabhaailigh tanam chun na beaha hsioruigh: Glac E res an omoas agus an umliocht is moidh air gcumas doit; aig admhail nach fiuigh htu tabharhas cho moar sin: Glac E re dochus laidir an maiheas agus morluaigheachta Chriosd; an tae ar feidir les re aon hfocal amain ur nanamnacha leigheas o nangalluir go leir, agus adtogail o bhaas a pheacca godidh beaha na ngrasda
Glacuigidh E re craoihe air lasadh le graa; ur mbronadh fein dairrigh do hseirb hiois an tae ghrauig sibh go boas; agus do htugan E fein dhibh gan taisgidh an sa run-diamhuir diogruise seo
Agus an noamant uafasach an Choirp Naomha ghlaca; biogidh air hfiormhulluidh glumhan, bioch do cheann socuir neamhchoiriheach
Cuinig an teadach comoineach, no an tuaille scarha fead smeigien
Do hsuille fiachuinn sios go mouil
Do bheul oiscioilte, agus do hteanga luighte air a gcarbud iochtarach
Ionus go mfeidirles a Sagart an Sacraimint a htabhairt uaig gan channtaibhirt, glac aisteach go aicillidh E
Na poag na tuaille, ahus na cimil dod bheul E
Agus bidh ro aireach chun na liefeach an ouluing ann do bheul, ach taisiuig bigain i, air do hteanga, agus sloig i gan mhuil, agus coisg tu fein tamall o hseiligar
Agus da raingeoch go leanhach an ouluing bheanuighe dod charabad, go dtitioch si faoid hteanga no tiomchiol t'fiacaladh, na bidh buarha trid; agus tabhair aire gan miar a chur an do bheul
Ach oibrig go cneasta E red' hteanga agus tionluic godidh angoile E
Agus ann sin tabhair eisdeas D'Iosa Criosd, do htug gradam a chuideachtan dibh; a bronadh ur nanamnacha dho, res na smointe is biogula agus is cineallta, ag iradh, moladh, baochuis agus graadh
(Anis luifig an bopul air angluine
Agus leifig an Sagart na hseasabh, a nguih tromuidh, socuir soihtiogseana, na hurnuighe leanus
Agus deurhuig lucht comoineach agus gach aonne eile alaihir a bpairt les iad go follus agus go craifeach) URNUIGHE RIMH CHOMOIN
N
Ni coir na hurnuighe rimh agus andeig comoineach a dhearmad, mas feider aig aon tsiochain poibiligh a dtig pri mhaidioch, no an Siapeul, le lin dualgais Nolag agus Caasg, agus mar na fuil na coarliocha agus na hurnuighe seo le leighibh, ach aon uair amhain aig gach ionad-faoisidin, is coir do gach duine lairhioch, (pae go bhuil se olamh chun comoin, no na fuil) eisteacht leo go haireach, agus na hurnuighe readh go durachtach a bpairt a cheile
Agus ni dheunadh an Sagart darmad a chur fae nearra do no duine go leir aig gach siochaan
Coisriceoigh an Sagart agus a pobul iadfein, a radh: - An Ainim an Ahar, agus an Mhic, agus an Spirid Naomh
- Amen
GUIGHUIMID
O Iosa ro htroicrioch
do htainighain tallamh chun peaccuig a hsaoradh; agus a duirt: "Taiguigidh goididh mise sibh uile ata anguasacht, agus faoi htronmualach, agus tabharad dhibh fuaiscailt " Aig seasabh air do chuire ghrastuil, taimse an peaccach bocht a trial re doachus air do bhoard naomha
Agus taim a teacht faoi htriobloid
Agus faoi aindheise, chun foirhion hfail uaitse, an t'arnan na beaha htainig nuas o Neamh
Olluig, O Htiagharna m'anam doitfein
Oir, mas toil leat, is feidir leat me dheuna glan
Diobair uaim pae nidh ha mi htaineabhach dhoit
Cruihig anum creidiomh laidir, agus na smoointe is mos craifeach, ionus go mfiuidh me bheih rio inn inn phairteach leat ansa bfiasta ro naomha so
Gniomhra Creidimh, Umhliocht, Croibhrugh agus Dochuis
O htiagharna creidim go diongmhalta, an Sacraimint na haltoara, go nglacuim tu od' Dhia hfioreanach agus od' dhuine iomlaan, t'eoil agus t'fuil dhilis fein ro mhorluach, faibhris co mor sin, nach feidir le Flahas fein aon nidh is saibhire bhronadh
Admhuim mo choirheacha, agus nach fiuidh me an aon tsligh tabharas cho mor sin
Ach goilin se orum go craoidh, go rabhas riabh ceantach an fearag a chur air Dhia co grastuil
Dein troicre orum a Htiagharna; agus much mo churhacha go leir od' chuid folla ro cheanamhuil
Agus air hon gur pheacadh me ro mhor agus ro naireach ad' chuinne; is a nutsa O htiagharna, bhidh mo dhochus, agus anis hta mo mhuinin go hiomlaan
Oh
na leig me bheih leirmhieltih go braach
Gniomhra Mianadh, Gradh agus Toirbheart
Ach conus is feidir, go numhloch Dia ata doichuimsighe, an morgacht, E fein chun teacht amfiachuint; agus E fein abhroandh air criatuir cho hanacrach
O Dhia
godae co maih is ta tu anutfein, do bhri go bhuil tu cho maih sin do pheacach ro neamhtuileamhnach
Tag, air an abhar sin, Iosa ro ghram har, agus glac seilbh iomlaan om chroidh
Offraaloim doit E uile, agus is mian liomh a bhronadh go sioruigh chun t'onorad, agus do ghloire
Do ghraus tu ro dheunach
Ach graim tu anis lem' chroidh agus lem' anam, lem' intinn, agus lem' neart go hiomlaan, agus as ceann gach uile nidh
Graifid hu, agus lonomhud anut, go braach
Agus ni scarhadh nidh air bih, ambeaha na mbaas, choihe o grah De, ata ann Iosa Criosd ar Dtiagharna
Urnuighe chun Comoin a htoirbheirt
Offraaluim an chomoin seo O htiagharna, chun t'onoradh agus do ghloire, A gcuimhniugh ar do phaais hsearbh, agus do bhaas; a tabhairt baochuis doit daobh a rion tu agus ar hfuiluing tu air ar son
Agus daobh gach tabharas do bronagh orum hfein
Agus ag iaradh grasda agus troicre dho pheaccuig, agus don chine daona go leir
Agus suaimhnios sioruigh danamnacha na bfioraoin a fuair baas
Offraalaim E air hson foirleahnugh an Chreidimh Chaitilioch air fuaid a doumhain
Air hson ar Nahar ro Naomha an Paapa
Air hson ar Nard Easbuig
Air hson na cleire go leir, agus an phobuil, chun a dtreoruighe an sligh a sabhaaladh
Agus offraluim go spisialta E chun gach croiche ha tainiobhoch red naomhtoil
Air hson m'ahar agus mo mhaihir, mo ghaolta agus mo chumhantoirid, beo, agus marbh
Agus air hson gach aonne anso lairhioch: ionus go bfaidis gach grasda riochtanach dhoibh
Agus do reir mar do mhaihise don mhuin a chias tu, maihimse do gach duine rin eagoir orum, agus agea bhuil mighrean orum, no ha air dhrohmheinn dom; agus achnuighuim ortsa mahabh doibh, agus a bheih troicrioch orha
Agus is mian liom anis tn ghlaca chun leas manama fein, chun a bheih saor o gach peacca, agus gach olc
Chun me neartugh ann do ghradh agus an do hseirbhis
Agus mar hsuil go mbeing dluigh a bpairt leat go braach
Urnuighe chun na Maidine Muire, na Naomh, agus na Naingioll
Agus achnuim go humhal ortsa a Naomh Mhuire ha gonuigh iod mhuiedean, air m'angiol cuideachta, agus na hainghil agus na Naoimh uile, a dfaghail mar htabharas O Iosa Criosd: go dtabharach a chuid feola agus folla ro hsaibhair attaimid chu a ghlaca anso nis beaha nodh dhar nanamaacha, agus go dtoigfeach suas iad an laa deunach: ionus mar aon leatsa, agus le cuirt na bflahas go hiomlaan go molhamis, go ngraisimis, agus go sealbhoimis E, ann riocht a ghloire le saol na saol
Amen
(Anso dearfur an Confiteor, agus tabharuig an Sagart comoin uaig
Agus nuair a gheoidh siad uile comoin, Leaghfig a Sagart na hseasabh, don phobul air a ngluine, na briarha so leanus:) Air a noammant grastuil seo, ana gcomhnuighean Iosa Criosd anuibh, bo choir ro mhaslahach, agus tarcuisne ro mhor, ur gcuol impoidh les gan mhuil, agus gan nis moah cuirim a dhenna dho
Smoinig, air an abhar son, cae an toidh mhorga ta air cuire agud
Tuigeagidh gur teampuil beo sibh, ann a gcoanuighean iomlaan a diadhachta go corphorha
Agus res na smointe craifeacht is cineaalta sfeidir; abuirigidh nis mo les a gcroidh na les a dteangain
Urnuighe Treis Comoinne
Dearhuigh an Pobul, na hurnuighe leanus, a bpairt les a Sagart, air a ngluine: Guighumid
O htiagharna Iosa Criosd, ta se diobhinis agum anis tu hsealbhudh; fuaireas an tae bhuil gradh aig manam do
Do chuinios tu, agus ni scarhfad leat
Dein moiheheach me air mhielseacht do chuidechtain dhiagadh
Agus leig mo chraoidh faoiod dhiion go braach
Is tu mo neart, mo choumpoard, mo choimirce agus mo churmhna
Les an hfomoas agus an umhliocht is mos feidir aidhrim do morgacht dhiagadh, agus admhaim gur tu mo Dhia, mo chruihoir, mo hslanuihoir agus m'ardbhreiheabh
Gniomhra tabhairt Baochuis agus Moladh, etc
Godae co hiomurcach, O Dhia, do ghraais me
agus conus a chuiteod leat, tufein a bhronadh air chriatuir cho peaccuil
Uscuil, O htiagharna, mo bheul; agus sogroidh me os aard do htreihidh
Molach m'anan a Tiagharna, agus choihe na dearmad a rion se dhoit
Agus sibhse Angioil agus Naoimh go leir moluigidh an Tiagharna, agus tuguigidh onoir agus gloire dho go braach
Om' chroidh ha truaimheil agum doit, daobh do chraanuis agus do htriobloididh uile
Agus gairim Flahas agus tallamh chun baochuis a htabhairt dhoit daobh gach ar hfuiling tu air aar son
Agus tri htorra do chroise agus do phaaise, achnuim ort mo choirheacha goleir a mhahamh dhom; ta cahugh orum trioha, agus ta fior ghrain agum orha; agus iaruim ort me chosnamh anoidh gach peacca agus caihuidh; ionns na cuirhing fearug ort go braach aris
As ceann gach nidh tabhair dhom do ghraugh mar is coir, agus a bheih dilis doit go crioch mo hsaoghail
Neartuig me chnn mahabh dom namhuid, agus a gceanntadh a moidh; agus iad sin, agus gach duine do ghraugh le gradh dhoitse
Urnuighe air hson an uile choiniol daoine
Cuirim fea dhioghan do mhahasa, O htiagharna, m'aihir agus mo mhaihir, mo charuid, agus iad so go leir beo agus marbh, an a bhuil oibligaid orum guigh air a son, agus is modh buil riochtanas aco led mhor-htroicre
Agus achnuim ort, na peaccuig a ghairim air ais, solus a htabhairt don mhuinteir ata andorahadus agus an ainibhios
Agus slainte htabhairt don easlaan, solaas don dolaasoch, agus buanhseasabh do na fioraoin
An riocht so naomhugh, agus a chosnamh o nuile namhuid, agus a, morghraasda deichreidimh, carhanacht, criosdulacht, agus siochain hsioruigh do htabhairt do gach staat agus pobul san doawvn
Ornuighe chu De a t-ahir
O Dhia hsioruigh Uilichoachtach, Ahir aar Dtiagharna Iosa Criosd, achunuim go ro chraifeach do htroicre, an ainim do Mhic ghramhar, goibh len arr dtoirbheart umhliocht agus baochuis, agus deimhnig agus coisin duinn tabhairhisidh an lae seo, agus an onoir do Maahar Muideanach, agus eadarghuigh ar nangioil choideachta, agus na naomh go leir; eist go grastuil re ar nachuinidh; fuascoil shin o nuile riochtanas; agus bidh troicrioch air na hanamnacha ta a Bprogadoireacht, ionus go bfiedis suaimhnis fioruigh
Ansin luighean a Sagart air a ghluine a bfeanuise na haltoaradh, agus deir se mar aon les a a bpobul paidir a Tiagharna, Failte naingil, agus gloire dhon Aihir, etc
Ar Nahir ata air neamh, go naomha t'ainim; go dtagig do riocht; go ndeantar do htoil air talamh, mar a deantear air Neamh ar naraan laohuil touir dhuinn a niubh; mai; dhuinn ar bfiacha, mar a mhaihimid dar bfihhunidh fein; agus na leig sinn a gcaihidh; ach saor sinn o olc
Amen
Go mbeanahar dhoit a Mhuire lan do ghrasda; ta an Tiarna maile reat; is beanuighe htu adeir mhna; agus is beanuighe torra do bhruinne Iosa
A Naomh Mhuire Mhaihir De, guig oirinn, na peacuig, nis agus air uair ar mbais
Amen
Gloire dhon Ahir, agus don Mhac, agus don Sprid Naomh
Mar bhí air dtuis, ata nis, agus bheig go sioruigh - Amen
Beannacht De Uilechochtach, an Ahar, an Mhic, agus an Sprid Naomh, go dturlionuig oirinn, agus go lonuig agcaonuigh aguinn
Anis eireoig an Sagart, poaguig an altoir, agus a touirt eigh air a bpobul, bearhig se an beanacha uaig, ag raa: Siochawn agus beannaght De uille-choaghtaig, an Ahar, an Mhic, agus an spirrid naovha orrib uille ar feag uar saoil
Amen
Treis an bheanachadh seasuighean a pobal, an faid leighean a Sagart a mbeurla no ngaoigih mar leanus: An Ainim an Ahar, agus an Mhic, agus an Sprid Naomh
- Amen
"Baochus do Dhia daobh a htourhis dohlabharha " N
Ni choisrigan an Sagart e fein, agus ni htugan amach an text rimh raite, aig an saoichain faoisdin ach nuair a lean se ansa Shepeal, laohanta dounig, na coarliocha so leanus air leih, gan a gcochangal les a gciad hteagasg
Teagasg Gear Treis Comoine
Tar eis comoine ni leor dhibh mar chaonduracht beagaan urnuighe, ach go hairithe laa ur gcomoineach, agus suim laehanta na dheag, toigigidh ur gcroihe go minic chun De, a moladh mhahasa, agus a breih baochuis les daobh a mhorhtroicre dhibh
Agus mar hsuil go lonoach saibhireas na ngraasda, furabhur re Deichomoin, agoanuigh aguibh, tuguigidh aire don choarle seo ar Slanuiheora
Deinigidh aireachas agus guighuigidh chun na titeach sibh a goaihigh: agus eisteigidh go durachtach res na coarliocha seo leanus
Mar isi ar naduir htruallihih, agus a hollomhiana malluighe, an namhuid is treise aguinn, agus ceanna faahaihe prionsobaalta gach oilc; bioigidh ro aireach air sibh fein a chosoint na naidh, agus go spisialta anaidh feirige agus droihmheinne; agus na claonta is graithe libh, no pae anamhian is moah fuair treise oiribh
Seanuigidh go dihiolleach uacaididh an pheacca, go spisialta, na huacaididh seo, is fiosach dibh o ghnaiheolus, a bheih mois urchoidioch dibh
Na bioch aon doachus aguibh asuibh fein, ach bioch ur seasabh go hiomlan air chumhna De, mar se ha ionruic, chun gan sibh a leigion agcaihighe a cionn ur neirt
Bigidh ro aireach, gan cahughhadh chur choihe air Dhia, re lorug caihighe, agus ur gcur fein air hsligh an pheacca; oir dear a Scribhinn diagadh
An tae ghraas an anachain, caillfur innte e
Diultuigidh go hiomlaan do pheacca mairihioch na meisge, agus don chleachta ghrainiuil eoil Spridighe
Coimedigidh sibh fein o mhiréiteach, o bhruighean, agus o achran
A maireachtain, air feagh ur ndiohoill, an Siochain agus a ndeimheinn les a nuile dhuine
Tiormasgan a tarra h'aihne, go diongmhaalta, moididh mirhialta, breagacha, obana agus neamhriochtanacha: go spsialta air ainimnicha ro naomha De, an Tiagharna, Iosa agus Chriosd
Mormhor Deir Dia fein, go mbeigh an uile dhuine ceanntach na laihir, do htugan ainim go diomhoin
Agus deir an Slanuiheoir libh: "na dearbhuig air aon chor " Diultuigh go braach aris a ghnaih mhalluighe chuiripe seo, agus tabhir fuaih o chroaidh do bhriarha garsiula, do choraitidh migheanamnuidh, agus do dhaanta barbrahadh: oir ataid mor grainneauil i laihir De, agus millidh a t'aos oag le na naicid neimhiuil
Agus na tabhair toilieacht na aonta air bih do smuaointe na do mhiana midheiscreidiocha: ach cuir na gcuinge a goanuigh, mar chaihigh mor dainseurach
A deir ar Slanuiheoir: On gcraisidh ghluaisid drochsmaointe do htruaileais a duine
Agus pae air bih dheineas amharc air mhnaoidh re anmhian, deingean se meirdreachus an a chraoidh
Agus deimhniean Naomh Poal: An mhuiean a leanas eiltranas, neamhghlain, migheanmnuieacht, druisuealacht, agus a leiheididh, oibreacha na celladh, na sealbhoigh siad rioacht De
Na Dein diobhail d'aon neach ana phearsa, na mhuiean, na ana chlugh, re briahar na gniomh
Coisg tufein o amhrus gan fuingimead, o bharulacha neamhcharhanach, agus o bhreihuntas oban
Bioach trua agud do luigeacht, agus do lochtuigh do choarsan, ta se ro neamhtruaimheilioch iad a mheudugh, agus ro pheaccuil a mbeih na nabhar milleain agus breih amuih guibh an ur gcoaraitigh
Ach bidh choihe aireach air a chreiduint agus air dheihtaasg
Agus ad dheilail, gus ad chobharsaid le nuile dhuine: Amhuil mar bo mhian leat go ndeunhadiois dhoit, deinse dhoibh maragceuna
Ionus go lonoach, na graasda fuairimhuir re faosidin agus comoin htaineabhach, doiuinn a bpreimh, agus go mbeidis torhuil an ur nanam nacha; cuimhnigidh, an chuid is lugh dhe uair sa laa, (mormhor le linn urnuighe mainne ) air na geallunadh solomanta reineabhuir a laihir an oideifoisidin, agus coilionagidh iad go ro dhurhachtach
Do Dhia fein a htugabhuir na geallunacha so; agus beigh se na ndiaigh oiribh
Agus mar nach feidir libh maih air bih a dheana gan cumhna De: iaruigidh e re siorurnuighe caondurhachtach: agus bigidh ro bhihchinnte le urnuighe maidine agus oidhe
Tosnuigidh re scrudugh ur gconnsiais
Ni feidir do gnaih scrudadh connsiais gan a bheih ro htairbhioch
Nochtoigh se dibh fiorstaid ur gcoguis; deanuigh se sibh a chur air ur nearachus; cumhnouig se libh chun leigheas oireamhnach a chur le nur ngallair Sprideallta: deanadh se sibh a chosnamh anaigh Siorcheannta, agus claonta gnahumhladh; agus mormhor le na ghnahugh, tiucfadh libh a bheih a goanuigh ollamh chun faoisidin
Abfochuir eisteacht afrioinn go diaganta, gach domhnach agus laa sioire: Cuimhnig fos nach muar rion mhaih dhon laa chahabh le urnuigh agus machnabh
Le leighabh leabharha maha, le leasugh ur mbheadha; agus le teagasg ur muintir htigh, go hairithe re ur ndeihsoampla, an ahantas agus a seirbhis De; agus go spisialta ann naomhugh an domhnuigh go rialta
Deir Naomh Poal; "Aon neach na fuil curamach ana mhuinteir fein, agus go spisialta, an lucht aoin tighe, do duiltuigh se an creidiomh, agus is measadh e na ainchriostuighe " Agus chun laa an Tiagharna agus gach laa eile naomhughe, le cahabh beaha naomha, Smuaoinigidh anis agus aris, go bhuil anuile nidh, agus fos na smuointe agus na gniomhra is uaighnighe air bih, nochtuighe go follus a raiarc De; agus go gaifigh sibh cunntas a htabhairt do an ur mbriarha diobhoine, agus an ur smuointe saobhnoasacha
Da bhrigh sin bigidh ro aireach oiribh fein a lahir a Tiagharna; go minic so laa cuimhneamh air, a togail suas ur gcruihe chuige; agus ur n'offraail fein, agus ur ngniomhrha, chun onoradh agus a ghloire
Ach se slighe sfearr chun onora htabhairt do Dhia, an aimsir hfollamanta, faoisidin maih agus deichomoin
Siad na Sacraminte seo mar a gcena meonadh is laidire, chun na ngrasda ghlacon sibh, tridh choiliono criosduil ur ndualgais nollug agus casg, a bhuanughe agus a mheudughe dhíbh
Agus chun sibh a chur a seilbh na dtabhairhuisighe sioruighe de gheall Dia do gach duine dheanan a reir agus a hfeirbhieis go fiereineach
Nidh htaimse ghuighe dhibh uile go durachtach
An Ainim an Ahar, agus a Mhic, agus an Spirid Naomh
Amen
Anis crohan a Sagart a t'uisge coisreice agus leigan chun siubhuil an lucht a fuair comaoin
Orduighe agus Rialacha Dtaobh a Chariois
Chum Eagluis agus lucht saolta Chaitilicioch Romhanach
Dheosis Chaisil agus Imiligh, re leibh a mbeurla no ngaelgih, treis a cheud hsiosgeuil, aige anuile Aifrion pobuil an gach Doeseas, air a ndounach rimh Chiadoin na luairhe
Re Ordugh an ard-easbuig Dochtuir T
O'Broih
An Chiad Rionn
An ainim an Ahar, agus a Mhic, agus an Spirid Naomh
Amen
"Fiach, anis an-tamm ibhinn, fiach, anis laa an tslanuighe " Naomh Poal, 2 Cor
DA bhridh na fuil aon charois a mhairimid na cruihion duinn mahas De, agus na cuirin air gcuinidh dhuinn a mhor-hfulang an foiniubh co fada le nar sior churhacha; se ar gcuram ro eafachtagh, na laehanta crabhuis seo chahabh an sligh go dtiucach leo bheih slaintiuil duinn
Air an abhar sin, achnuighmid oiribh, trid a bfiorhtroicre sin dfoighnigh libh godi nis, (ogus gan amhras do htugan an tamas dianach so air mhoran crua-pheacuig a hsabhail) "gan grasda De ghlaca go diomhoin
Ach umhloigih sibhfein fae laimh chumasach De'" agus re fior sprid aihridh, "loirigigh an Tiarna, an fad a bhe se le fail, glaegidh air an fad a bhe se fogus dibh"
"Agus ionus go dtiucach libh troicre hsaorhugh agus grasda dhail re cumhna trahuil' "mairigidh air feigh na laehanta umhliocht agus pionois sco , do reir rialacha agus intinne na heaglaise, ata dha hsior hteagasg duinn gan sgih, gur bea ceannfah prionsabalta an charois, diultugh don pheacca; agus gur chun na criohe sin go spisialta is coir anuile ghnah do bhanin les a stiurugh; agus ma bhion ur mbeaha gan leasugh, go nimeoig an aimsir ibhin seo gan tairibhidh dhibh, agus go mbeigh ur saohar gan sochur
Deir Naomh Poal, "Ma mharan sibh do reir na colladh, gheoigh sibh baas: gidheih ma chlaodhnuion sibh res an sprid, gniorha na colladh; mairhigh sibh " Air an abhar sin, chun ur dtaosga dhul chun tairibhidh dhibh, deinigidh trosga on bpeacca; agus mar a choarlion an scribhin diaga,"Treigioch an duine maluighe a hsligh; agus fear an anachirt a smaointe, agus feilioch se air a Thiarna, agus beigh se troicrioch air " Deir Naomh Poal mar a gciana; gur "follus oibriocha na colladh, mar ata, Eiltranas, neimhghloineacht, mighgheanamnuicht, Druis, piseoga, miosguis, fearag, bruieanta, eimhreiteach, tnuih, dunmharugh, meisge, oraos, agus a samhuil sin " Agus an mhuion is ceanntach an neihe dhon tsort so, na foigh siad seilibh riocht De
Agus molan se dhuinn go durach, ach, oibriocha an dorchaduis do hteiligean uainn "agus do anamhiana saolta; ar mbeaha chahabh go measaradh, go fireanda, gus go diaghanta air an saol so " Jonus go dtiucach libh an taistriugh sonuigh seo dhial noch is curam prionsabalta don charois, a chur a gcrioh, eistigidh les na briarha so an scribhinn diagha; "Ann do ghnoha uile, Cuimhnig do chrioh dhianach, agus ni pheacoigh tu go brach " Agus dein machnubh dairie air chinteacht an bhais; air chruadhalacht breihiuntuis De, agus air do crioh do-hfeachanta sonuis no miaadh sioruigh
Smuinigh go diaganta air phais agus bhaas Chriost; teasbanhuig a chross, co soilseach se scawhaan, do dhuine mheaurahach air bih, iomud a mhahasa; graniulacht ar bpeacuigh, mar siad bo cheanntach re na phionoas; agus an riochtanas ha aguinn, re dei-htorra aihrigh htabhairt uainn
Cuirigidh sior achuinidh go caon durachtach go h'ard Chaihiir na ngrasda; le hosna agus le deora aig iarra air ur nahir ata air neamh, tri na Mhac muirneach, a bheih troicrioch oribh
"Deinigidh sasabh an ur bpeacuigh le deirc; agus cuituibh an ur niagcoradh lenur dtruamheil, do na boicht " Deir an Faigidh Riohuil, "Is beanuigh an tae htigan don mbocht agus on uireasbach, Fuasgloigh an Tiarnn E, laa an chroatuin " Ach as cean anuile nidh, deinigid diohoil air aihne bheih aguibh oiribh fein, fiachuigidh steach ann staid lairhioch ur gcansiaiais, cuimhnigidh go tromuigh air ur gcurhacha ansan aimsir a dimigh hoiribh
Oh cad ean mhor-chuid beacuigh eireiog suas ur bfianuise
breinigidh dairiridh cad is abhar prionsabalta dur sior churhacha; agus ur n'anamhiana, le libh fein a chosnamh go hairioch na naigh, agus usaid a dhiana do na meonadh ha riochtanach dibh
Is mar seo leis a sprid, do mhaireoigh sibh gniorha na colladh
Tar eis sin, re doilios agus sir umhlichto coinigh ur bpecuigh i lahir a Tiarna; bioch fuah aguibh doibh on ur gcroihh; diultuigigh dhoibh go brach aris; agus cuirigidh reoimh, le nur ndei-oibriocha ansa naimsir le teacht, leorghniomh a dhiana le ceart masluihe De; is eagan duinn a hasabh air an saol so, no air an saol eile
Le sibh fein ollugh air a tsligh seo chun faoisidin maih, agus dei-chomoin; eireoig sibh am Chaisg, chun beaha noadh domharabha, re Josa Criosd
Ma cahahan sibh an charois air a modh seo; ni floair dhibh sibh fein do chosg as so saus on uile hsoart tiumuna, easguine, agus dearbhuige; O mhoide fallsa, malluighe, obona, gus neamhriochtanacha; O gach comradoicht agus cocheangel, agcunge an dligh, anaigh siochan agus dei-ordugh urachoideach don bpoibiliocht no doan doine fa leih; agus on gcleacta maslahach einsintbriaga, tabhairt mi-chlu da cheile, agus labhairt go neimh-dhiscreidioch
Ciomatfuigh sibh go haireach ahanta De agus Eagluise; naomhoigh sibh go diaganta an dounach, agus gach laa eile do horduigher a naomhugh
Diaruigh sibh urnuighe go bihchinnte gach madion, agus gach oihe, air ur ngluine re iomud craifeacht, ionus go neisteoch an Tiarna libh; colionhigh sibh go durachtach gach dualgas eile bhanion len ur gcreidiomh; go spisialta, dul do ghnaih chun foisdin agus comoin, mar siad so na meona is mos riochtanach duinn, agus is mos eafachtach chun ar sabhaladh
Mairhigh sihb an siochain agus an dei-mheinn les anuile, dhuine do pae air bih coinioll, gan eidirdheilt air bih
Bigidh firineach macaanta an ur ndeilail le nuile dhuine, agus treoruigidh ur gcannsias, air gach ucaid, go brach aris, do reir na mbriarha so Chriiosd "Gachuile nidh, bo mheinn libh go ndianhach doine dhibh, deinigidhsih mar agciana " Leanhoig tasg mhilis ur mbeaha an gach ard; agus neartoigh ur ndei-hsompla ur gclaan, ur lucht tigh, agus ur gco chries-duighe, chun aihris a dhiana air ur mbiasa tainhiomhocha, agus mar deir aar Slanuighoir: "Lasach ur soillse a bfianuise na ndoine, an sligh go bhfeicidis ur ndeighniorha, agus go dtabharidis gloire dhur nahair, ata air neamh " Moarmhoar beig luhair agus gardacus air a Dteampoll tribh mar chlionn noa-bherha
Beig sibh teiribheartach dilios don staat
Agus deinoig gnaih-eolus dibh, nach feidir ur sonus firineack a chur air eigh, ach le ouram dlisteanach, le iompar siochanta tromuigh, cumun dilis dur gcreidiomn, le omoas geilluil don gcrioch-smacht ata as ur gceann
Chun toradh bheanuighe don tsortsa hsaorhugh an eimsir hsianbhur an charois, is eagan dibh a bheih co cinnte, co haireach, sis feidir, air na rialocha agus na gnaha uile, dhoarduion an eaglais, chun an tsaosur aihrigh sin do chahabh mar is dual
Ni folair dhibh sibh fein do chosg O eim gus O bhainne Ciadoin a luairhe; agus O uighe, dearduioin, de-hine, agus de-sarhuinn is fuisge dhiobh
Is coir na ciad laehanta so don charois, a chahabh go ro bheachtuighe, agus go ro rialta, a dtrosga agus a dtreanas
Agus ma bhion coagar aguibh, coarlighear dhibh go durachtach, iadsan, agus gach laa eile don charois a naomhugh, le haifrion eisteacht go ro chraifeach
Beig aifrion ann gach siapeul poraiste, Ciadoin a luairhe
Roinnfur on luaih bheanuighe, re heidis eiriunach air an ucaid hsolomanta son
Pae hait abhuil dha hsiapeul air churam aontsagairt, is ceart innsint don phobul an dounach rimh re, cea acu siapeul ana mbeig aifrion, ogus a choarlugh dhoibh friohala ann
Jonus go dtuicach libh tosnugh, agus crioch htainibhoch a chur air na laohanta umhliocht agus pionoais seo; agus go rangoach dhoibh a bheih na loahanta sabhala dhibh, eistigidh go haireach res na briarha so labharan
Dia fein ribh: "Bigidhshi air on abhar sin iompuighe chun a Tiarna, le hiomlan ur gcroihe, a dtrosga, a ngull, agus an-adchugh; agus raobuigidh ur graoihe agus ni ur neidigh, agus feiligih air ur Dtiarna Dia; oir ta se grasduil troicrioch; tabhara se mahunachus dibh, agus faghuig a bheanacht aguibh " Nidh iaraimsi dhibh uile
Ann ainim an Ahar, agus an Mhic, agus an Sprid-Naomh, Amen
A Dthurlus-eile, 1804 EIDIS AGUS RIALACHA DTAOBH AN CHARIOIS Chun Eagluis agus lucht saoltha Chaitilioch Reomhanach, Dheosis Chaisil agus Imiligih, re leabh a mbeurla no gaelgih, treis a cheud hsiosgeuil, aige nuile aihfrion pobuil an gach Deoseas, air a gciad dounach don gcarrois
Re ordugh an Ard-easbuig ro oirdheric Dochtuir THOMAS O'BROIH
AN TARRA RIONN Ann ainim an Ahar, agus a Mhic, agus an Sprid Naomh
Amen
"Achnuighmid oiribh, gan grasda De ghlaca go diomhoin " - Naom Poal
2 Cor
6
Jonus go dtucach libh dul a laihir ardchaihior De go muininach, agus grasda agus troicre hsaorhugh ansa naimsir htainbiobhoch so; Coarlimid dibh go durhachtach, na heidis agus na rialacha so do leanus, mar a dhoarduion an eaglaise dibh, a choiliona re fir-sprid umhliocht agus aihrigh
Ach cuimhnigidh gur be faih prionsobalta an Charois, curmhna libh chun diultugh dhon pheaca
Gur chun leasugh ur mbeaha, is coir dhibh ur dtrosga, ur dtreanas, agus na deioibriocha lena naomhuighear an saoisur aihrigh seo, a htreorugh go spisilta
Agus pae hoibriocha diagantacht crawbhnuis agus carhanacht a dheanah sibh ansna laethanta so an tslanuighe, gur beag a tairihhi dibh iad mura dtreigisibh ur ndroch-leachtuigh, agus maireachtuin go Criosduil fioraonda
Air an abhar son, chun go gcaifiech sibh an carois mar is dual, bioch run diongamhalta aguibh, (agus bioch se an abhar prionsabalta aig ur ngniorha pionoais agsu caonduracht) ni amhain sasabh a htabhairt do dhia ansna peacuigh rinibhir ach go spisialta diultugh dhon pheaca go brach aris agus iompoagh, on gcroidh air Dhia
Les na meona so beigh, coiliona craifeach dualguisidh an charois, mor tainhiobhoch a laihir an Tiarna; agus do gheogh se tabharuisidh spisialta o Neamh dihb
Rialulha dtaobh a charois
Siad orduighe an charois, treanus a dhiana o hfeoil air feah iomlan a charois; agus gan d'ihe ach aon mheilidh ansa laa
As ceann aon bheile, lualtar began bidh aia a nglaetear collation, air maidin no ansan'oihe; gidheigh ni lualtar eim na bainne air an ucaid sin, ach amhain a gcaas riochtanuis agus re cead on eaglais
Ta eim agus bainne toirmiosguihe oiribh, ciadoin na luairhe, ciadoin a braih, agus oine an chiasda
Ta se lualta uighe d'ihe, amm dineir amhain gach laa, ach on gciad dounach don gcarois go digh dounach an iuir
Gach dounach don gcarois, da bhri gor loahanta treanuis iad, lualtar nis mo na aon bheile, agus is feidir uighe dhihe go minic
Ta se ceanguilte air a muintir ata an aoise bliauin agus fiche, na horduighe trosga agus treanuis seo choiliona; air feigh a gcumuis
Air hson na fuil trosga aon-bheile bainte air dhoine fae aois blian agus fiche, nir choir don drong ata fogus don aois sin, eim na bainne chahabh laa trosga air bih, ach air aon bheile amhain gan riochtanus agus cead on Eaglais
Bo choir do dhoine oaga iad fein umhlugh, an amm htrahuii fae uim hslaintiuil na haihrigh agus a chranuis; agus hfouluim as an oige a gclaonta chosg, air aneirigh suas doibh, agus an anamhiana do smachtugh
Agcaas leanabh, se an ghnah; o aois seacht mbliana, go ndianadis treanus o hfeoil, nil an trosga eile ordaighe dhoibh
Ta cead aig cearduighe, sclabhuihe, lucht dian-oibire, agus na boicht don uile choiniol dul chun bidh gach aum is gnahach; ach bo choir dhoibh edirdhilt eigin a dhiana deir a gcarois, agud an chuid eile dhon mbliain; agus gan eim na bainne chahabh laa troisce air bih ach uair so lo, gan riochtanus agud cead na heaglaisse
Naomhuidis an obair a mbochtanacht agus a bfulung re urnighe caondurachtach, agus re foighne Chriosduil a chur a dtoile le toil De
Cosnoidis iad fein go ro aireach, anaigh meisge agus bruioine, anaigh easgnine agus tiomanadh, anaigh monobuir, briarha garsiula, agus coaraitidh mighanninuigh, agus go spisialta anaigh usaid urochoidioch, an uile hsoart sprididh
Bo choir do gach duine, pae air bih a sligh no a ngairim, iad fein a chosg, go spisialta ansa scarois o oal neamheasarha
Da bhri nach e smeinn le rialacha an charois, an tslainte lott, na doine dhiana neamhchumasach air obuir, agus air a gcuram dlisteanach; ach iad a htreorugh chun sasabh do htabhairt ana bpeacuigh; agus a gclaonta agus an anamhiana chloibh; re giarsmacht follain a chonghail suas as cionn a gcolladh truailihe, agus a miana mi-rialta; do htarangan na peacuig bhochta, ga laohuil, chun iomud morchurhacha; tugamuid, les seo, coachta do gach sagart a gcuram praiste, an uilehsaorgail riochtanach a htabhairt do dhoine airighi do lucht a phraiste fein
Air an abhar son, ma bhion aon daoine, re haostacht re tinneas, lagbhriocht, no aon chuis eile bheach reasunta angaa feola; no mas prainn doibh nis mo na aon bheile d'ihe; no usaid a dhiana d'eim no do bhainne go minic ansa laa; iaradis cead air an eaglais; agus tourfar doibh, aon phribhileid spisialta dheirhis doibh, re reasun eireunach do hteaspanadh les
Ach tugach ar gcleir fa nearra, na fuil udaras acu, chun cead na pribhileid gheneralta air bih a htabhairt uaha, ansa, gcarois; na aon aimsir chrabhuis eile, gan cead spisialta bhuainne
Is age an sagart poraiste amhain ata coachta cead feola htabhairt do gach aon, do lucht a phraiste fein, re dul a bpearsain do lahair, agus a gcaas chur a gceill do; agus tourigh le aire, ainimniugh, cad iad na laohanta air leih a chapuigh se don drong iarran a chad chun feola dhihe
Is feidir les a gcuntoir aon tsaorghaile eile bheig riochtanach a htabhairt uaig
Nil cead aig aoinne feoil ihe, ach amhain uair so laa; agus sion go ro phriobhaidioch air eagla scanaille htabhairt uaha
Agus toirmeasgan an Eaglais go diongmhalta orha, feoil agus iasg ihe air a t'aon bheile, laa air bih trosga na treanuis
Eidis phriobadiocha, dar gcleir
N
Nil cead feola re tabhairt d'aoinne, ach amhain dia-douna, dea-luain, dea-mairt, agus de-ar-doin, on gciad dounach don gcarois go dounach an iuir, an airiobh; agus sin uair sa lao, mar a mbeach fior riochtanas lena hihe nis minicidh
Agus dob eiriunach na hoibligaididh seo leanus a chur air a muintir do dhfeian cead feola d'ihe
1
Aifrion eisteacht, mas feidir, gach laa ansa gcarois
2
Faoisidin a dhiana, agus iad fein ullugh go durachtach chun commoin, daobh stig d'aimsir an charois
3
A gcarhanacht a riont air na boicht, do reir an acfuinne
Da bhri gor bi an Eaglais do htionsgnuigh rialacha an charois, a bfuirim dlighe, nach feidir le aoinne scaoile, ach le uachtarain na heaguilse amhain; nir choir do dhoine tuata air bioh, a chur reompa, iad fein na doine, eile, hsaora, o na gcoiliona
Ach re omos don Eaglais is eigean don uile chaitilicioch, gan eidirdheilt, a gcaas a nochta dha sagairt, feinc do htabharhuig aire do ghnaibh, gniorha diagha, carhanacha, no oibriocha craibhis, a cheangalorha, anionad pae preibhileid spisialta htourid doibh, do reir acfuinne agus gairim gach duine
Oir, air hson gur feidir les an Eaglaish rialacha htsionsnadb dtaobh a chariois; agus iad a scoile, nuair is eiriunach; nil coachta aice aon duine hsaora o riochtanas aihrigh dhiana
Deir ar Slanuigheoir, "muna ndeinigh sibh aihrigh, caillfur sibh uile " Tugach Caitilicigh fae nearra, go noarduion an Eaglais doibh, agus da bhri sin, go bhuil se ceanguilte air a gcannsias, trosga agus treanus a charois do chiomaad; agus gach orduighe, agus gnaha, do bhanion les, a choiliona go durachtach, do reir agcumuis, se sin, cho fada is lualhuig a naois, a slaint, agus a sligh bheaha dhoibh e
Agus ta muinin aguinn go mbeigh ar gcleir dihilioch, a neartugh na gcriosduighe, re eidis agus dei-hsompla, chun a charois do htosnugh agus do htabhairt chun criohe, go ro htainhiobhoch
Trid a meas ata aguinn air eagana dhilis ar gcleir, ta suil aguinn go mbeig aifrion an amm eiriunach ansa seipeul an gach baile dar ndeoisis, gach laa oibire air feagh an charois, mas feidir, agus go leafur leun gearr, eiriunach don aimsir, as leabhar diagha, dhon phobul, treis comoin an tsagairt
Agus mollamid go durachtach, do gach duine, do reir a chumuis, gach laa dhon charois agus a dhei-oibriocha naomhugh, re friohaladh go craifioch a laihir na h'iobarha ro eiruil sin
Molamid mar a gciana go durachtach, mar ghnaha ro eirunach agus ro htairibhioch, leabharha criostulacht diagha agus fior-mhoraltacht a leabh sa gcarois, agus a gcur da leiabh chun eideas doine eile
Agus go ndiarhach a nuile lucht tighe, padrin na naomh muidine muire gach oihe go dioganta a bpairt a cheile, agus liddain na naomh, mar aon res a psalam, na ranna, agus na hurnuighe leanus iad
Bo choir d'airicha agus do mhairicha sgus fos, do gach duine eile, a bhuil clann air a gchuram, a htabhairt fae nearr, gur dualgas ata bainte orha, go spisialta ansa gcarois, an teagasg criosduigh mhuna dha gcloinn, agus da seiribhisig; gus re briarha agus re deihsompla, an intinn bhog oag, a chlaonadh chun creidimh agus sualcidh
Deir Naomh Poal, "ma ata aon duine na doanan curam da dhoine fein, agus mormhor da lucht tighe; do bsian se an creidiomh, agus is measa e na anachriosduigh " Tr muinin guinn nach praing duinn a chur a nouil, go bhuil cuirigh, cuidiochtuihh, fiastuigh, agus a nuile hsort saobhnoais puibiligh, ro neamhoireunach d'aihrigh chriosdula, ansna laohanta umhliochta, pionois agus crabhuis seo
Ahir na troicre, "an tae nach mian les baas a pheacuig, ach e impogh air a leas, agus maireachtuin," go dtuga se spiird na fior aihrigh dhibh; go neistigh se go grastuil ren'ur nurnuighe ansa naimsir bheannighe seo na sruha troicrioch; agus go dtuga se fuascuilt dibh ann gach uile riochtanas: beanacht iaramuid dibh go durhachtach
An ainim an Ahar, agus an Mhic, agus an Sprid-Naomh
Amen
THOMAS O'BROIH
A Dturlus-Eile, 1804 Teagaisc air na Gniortha Creidimh, Dochuis, agus Cathrinacht
Ag seo sios Teagaisc ar na Gniorha chum a leagh don choivhionnol an mbearla no a n-gaoilge tar eis an chead hsoissgeul an gach aiffrion-Poraiste a n-deoissishee Chassiol agus Iomlaibh gach cead Downach do mhi-mheoin an tsawvra go bliantuilt, do reir ordugh an ardeasbuig ro-oirdheirc Dochtuir Thomas O Broih
An Cheud Rionn
"Gan creidiomh ni feidir reir De a dheana: oir an te thagan go di Dia cafig se creidimh go bhfuil se ann; agus gur be fein luach saothuir na maointuire loirguis e " N
Poal, H
11 6
Mar as spioraid firghlan Dia, agus an fhirinne domhealta, as se fhommos as tanthibhuidhe as feidir linn ofrail da ardreim Dhiagha, e ioruigha a spiraid agus abhfirine; agus an dualgus ro-riochteanach so an onoir a thabhairt do Dhia marioruighthearuidhe dilis o speoraid sa bhfirine, ni feidir lin a chomhliona ach le tathaighe dhiagha air chreidiomh Docus, agus cathrineacht
Glaotar air na gniothre so na tri sualca dioeacht agus Diagha, mar a bhanid siad gan mhoil leis, agus go dtroruidhead siad dirich go di Dia
As se Dia fein agus a chailidheacht ionioruighthe iomlain mian arr nfhomos, nuar abheirmaoid onor dho le Creidiomh Dochus Cathrineacht; agus asin as fuiris dhoit abhreathnugha mortharbha agus faubhas na sualca seo - agus cad fa molan an Eaglais go ro dhian na Gniothra Creidimh, Dochus agus Cathrineacht aradh go diaganta agus go ro mhinic
Le Creidiomh ioruidhmid Dia mar an fhirine Dhiagha ag saisumh go diongbhalte air a bhriathar domhealta an gach uile nidh dar fhoilsuig se; ce be dochoimsuighthe de theisbainuid dar lagtheisgint
Le Dochus onoramid Dia ionas gur be tuis anuile choubhar e Cuiramid arr munaoin iomlan ann; adbhailamid achochta dochoimsuighthe, agus a throcaire, agus a seasibh go hiomlain air a ghaluineache naomhthe; mar ata se agconudhe, dilis da fhocal, ag suihuidheacht le misneach anuile bheanacht d'al uag an se saol so, agus sonus sioruidhe an sa saoal eile tri na mhac gradhmhar arr Dhearna agus arr slanutheor Iosa Criost
Agus le Cathranacht no gra bheiramid onoir do Dhia, tri iomlain achailuigheachta Diagha Gramid e air a shon fein, a dtaobh amhorgacht roghanuil agus ro fhioruil: agus bheiramaold morghra, se sin, gramaoid e as cean anuile nidh mar ase Dia amhain ann fein agus o naduir gach uile nidh ata gramhar ionioruithe, math agus iomlain
Agus air ashon agus le nordugha spiosialta, gramaoid arr gcoarsa mar sin fein, se shin grawmuid arr gcochreatuiridhe uile, mar a tad siad deanta reir iomha agus achosuileacht fein
Creidiomh an chead ghrasta ghlacamid ansa Mbaiste, agus an chead shualca dortar n'ar nanamna
Agus ni she amhain gur be fuinammeaid agus bun obar na beatha spioraidalta e; ach ata se cho riochteanach sin d'ar Slanugha; go ndeir Naomh Poal, "gan Creidiomh ni feidir Dia shasamh " Cafa Creidiomh diagha bheith laidir, agus diongbhalta, se sin cafamaoid credail le creidiomh seasabhach buan, agus gan abheith, mishocar na ndouta aslidhe air bith ansa nidh d'fhoilsig Dia - mar as o Dhia do thagan se, in eagna shiorruidhe agus an fhirine domhealta; nach feidir sinn do mheala, na bheith mealta e fein
Agus do reir sin beirin an Creidiomh diagha mar aon leis gach tiodil agus deimhin da mheid; oir ni feidir aon nidh bheith cho suirailta nach feidir le Dia na firinne bheith air seachrain; agus ce be nidh do mhuin se da mheid as coin arr dtuisgine, cafa se mar sin abheith gan mheala; reir na mbriathra so an Scrioptuira; "seasuin firinidhe an Tiarna go sioruidhe
Agus deir arr Slanuitheoir: imeogha Neamh gus Talamh; gidhea ni imeogha mo bhreathre se " Ta mar agcena an Creidiomh Diagha morfharsing agus forlionta; se sin cafa se leathnugh air nuile chonghial d'ar foilsuigheag gan teirmisg air bith
Air an oir ma dhuiltaoin tu geilimh, no amhain droch mhunaoin da loighad abheith agaid an aon chonghiol amhain d'ar fhoilsig Dia; feach cad e an morpheaca na bhfuil tu cointeach, ann glaon tu agceist Eagna agus creiduint De d'iaris ort geilimh don choinghiol sin - taircuisnaoin tu chochta agus a rialacha mar oirdaoin se dhit e chreidail; agus ni e amhain ach dibrin tu as tanam funimeid na beatha spioraidalta, tiodhlacadh an Chreidiomh diagha
Oir ma ata an Chathranacht cailte le aon pheaca amhain marbhthe; mar agceana ta Creidiomh cailte le aon seachrain ciontrian amhain
Ni iongantus mar sin go ndeir arr Slanuitheoir; "an te na creidfas go ndaorfur e " Gidheadh cannuis d'atheoir go suiraiile cad fhiolsaois Dia
Le deimhin agus uderais a Eaglaise; da rin Dia stoiruidhe, curumtheor, agus Suisceiluidhe dona firinidhe d'oilsuig se agus da bhridh sin oirdaoin se dhoit eisteacht agus fhomos athabhart da Eaglais faoi phein breith pagain agus Publicain abheith oirt; do thug Dia fein an sturuitheoir ceart soi dhit, chun tu mhunadh agus astuirudha an gach uile fhirine
Agus mar a deir N
Poal, "ionas mar Linibh na teilgfaoi sibh nuan se naul , agus morthiompul le nuile acht Creidimh " Agus chun a theisbaint doit cad e an Cochta agus an tudirais, agus cad e an tiodiol math ata agan Eaglais chun do Chreidiomh a stuirugha, agus tu dhiruigha an gach modh eile a slidhe de Shlanuighthe; do ghaul Criost fein go solomonte le na chomhna fein abpearsa, do Threiduighthe Eaglais ag radh: "Feach taaimse atochair do ghnath, amhain go crioch an taoghal" agus dubhairt se mar agceana go gcafach an Spioraid Naomh, Spioraid na firinne bheith na bhfochar go brach: agus na fiach gatuidhe lofrin treis air a Eaglais
Ni gan amhar mar sin do ghlaos N
Poal, air Eaglais De, "bun agus Piloir na firinne:" agus oirdaoin dhibh fhomos a thabhairt d'ar nuachtarain, siad sin arr Dtreiduithe, agus an Chleir; agus bheith umhal doibh; oir adeir se, deingin siad fharachais oiribh, agus cafa siad cuintas athabhairt do Dhia daobh urr nanama
Ag seo mar sin amhain bun firineach an Chreidimh diagha: ata focal De le udrais a Eaglaise leagtha sios doit chun e chreidail
Riaghal Chreidiomh cho aibhreisuinta, cho morleanuithe, cho soleir, agus cho sasuil sin, ionas go bhfuil se comhionan don Eagnach, don Eolach agus don neamheolach, agus do nuile shoirt eolgus agus siochan duine
Agus air an bhfuinimeid buan laidir seo, do leagin an Criostuidhe cialbhar umhal, bun a Chreidimh
A bhochair abheith diongbhailte agus foirlionta, cafig an creidiomh diagha bheith briobhar agus eolguseach, se sin, cafig se toradh na ndeiobrache thabhairt uag
Ni dheanfa Creidiomh fioch lom neamhghasta an gnodh
Deir an scriptuir mar a bhios an cholan gan anum marbh, mar agceana bhios creidiomh gan deiobrache: agus deir arr Slanuitheor fein, go ngearfur sios anuile Chrann na tabharfa toradh math uag, agus go dteilgfar e se tinne
Se sin a nuile anam na fuil neartuithe le Creidiomh bridhbhar lan eolguiseach; agus na fuil iomaduil a ndeiobrache go dteilgfar e san tinne Shioruidhe
Se easba an chreidiomh eolguseach bridhbhar abhair prionsapalta nuile olc, le na bhfuil an Saoghal uile morlionta
Feach a steach an gach drong daoine, agus chaoifa tu go mbeiris an peaca agus an tolc treis an gach uile bhall: ags gur robheg ata, gur fiorbhegain go deimhin, ata fiordhurthachtach air ananaim do shabhail
Gideadh Creidis anuile Chriostuighe go bhfuil Dia ann do chidheas anuile nidhe, do rialuigheas anuile nidhe, gus do thabharfig breitheamhnis air anuile Dhuine; go bhfuil Neamh agus Iofrinn ann - agus go dtabharfa Criost air an la deighanach luach saothir don uile Dhuine reir a ghniothre
Ach se as mio fhortuin ann, reir mar as gnath leis na Criostuighthe, go bhfuil a ngceilimh don morfhirinidhe seo neamh-shuimuil no fos lan-mharbh, do bhriadh na deingan oibrugha air bith an ambeatha, agus na cuiran toiradh da loighad le na bpasuintidhe agus ananimhian
Air an chontrail, cuirfig an Creidiomh bridhbhar eolguseach, gan amhras, do dhualgus air an drang ata cleachta air, seirbhis De adheanamh go dilis, eagla bheith riomh na breitheamhnis; agus a Slanugha diobruigha mach le crioth agus mor eagla
Air an amhair sin, ni suiluidhecht diomhaoin, diceiluidhe le Slanugha an Creidiomh diagha (mar a mheasin morain le na gcaluint siorruidhe) gan ucaid a dheanamh dona meoinimh riochteanacha chun e ghnochan
Ach Creidiomh mealta seachrainach gan maireachtan a ngnath eagla De, agus anuile cheanfa leith da Athinta chiomeaid; as fada gur tiodhlaca O Dhia e, ach cuggor o an Dial do thagan chun andochus; agus ata na pheaca ro mhor, ro dhoinseairach
Gan Creidiomh firineach mar sin, as nidh dodheanta Dia do shaisamh; agus ata Dochus cho riiochteanach chun arr slanuigha le Crei diomh fein
Le Dochus cuirimid arr munaoin go iomlain an Dia; agus fechamaoid suas air ions gur be cionshrugh anuile bheanacht e, le dochus umhal ga bhfuasgladh se oirin an arr riochteanuisuidhe uile; agus go dtabharthe se dhuin go trocuireach grasta agus Slanuigha siorruidhe, ma tamaoid dilis da dhlighe naomhthe agus na deiobreache dheana d'oirdaoin se; agus le coneamh De do ghailamaoid a gcomhliona
Ata toruidhe na sualca diagha so ro mhorluach; do bheir an Dochus compoird duin an arr nuile bhuaribh, agus triobloid, neartaoin se sin anaidh gach cathuidhe agus cruadhchaas, agus bheir misneach duin chun a bheith umhal fonabhach agus toilteanach an gach trioghal agus fuilinge
Ciomeaidin an dochus sinn as Eidochus ag cioneamh go bhfuil Dia cho math sin aguin chun areir do dheanamh; cho iomaiduil sin adtrocaire le nuile dhuine do ghlaon air anim naomhthe agus do chuirin amhunaoin ann; agus do ghraig cho mor sin sinn, ionas gur fhuasguil se sinn o nuile olc le fuil morluach a mhic gradheach
Agus deingin an Dochus sinn do chosint air andochus; peaca ro-dhiobhailach da hhfuilid suid uile cionteach ann; a dteisbeanis a mbeatha gur doth leo go sabhailfa Dia iad gan Athinta chiomead; no go bhfiad parduin an abpeacuidhe gan Athruidhe na lasuigha beatha; no fos an Ghloire Shiorruidhe gan deiobreache dheana
Och cad e liacht criostuighe mifhortuineach a cailtuir le peaca nandochus
air shon go ndeir an scrioptuir: "go ndeigfas Dochus na maluitheoridhe " Air an chontrail ata Creidiomh agus Dochus cho riochteanach ann arr sioduireacht spioraid alta chun sin a neartugha chun comhruig agus dibirt achuir air anuile namhuid arr Slanuighthe: bi duirtheachtach a dtathuidhe na Sualcuidhe diagha so: agus mar amholis N
Poal, cuir oirt Armail De, se sin Creidiomh; agus Cuiladh Chion do Shlanuitheora, an Dochus - ionas go mbeith fa neartuighthe an sa Tiarna, agus agcochta mhorneart - oir ata an Tiarna dilis chun gan tu leigean agcathuighe as cion do nirt
Agus ce be am as toil leis an Tiarna t'fhoinne, agus do dhuirtheacht athasdail, ag leigan cathuidhe tiompul ort; na cail do mhisnach, ach cuir do dhochus an Dia; agus le na chonamh sin, ni e amhain go bhfiagh tu treis air cochta an dorchados, agus dibeirt do chuir air anuile gath tinne an neamhuid; ach riagh tu mar agceana air t'iadh ansna Grasta, agus a luacht; agus trid sin iompeogha tu chun do bhuntaiste fein anuile mhealteoreacht na Colna, agus foirsuidhe comhchrionuithe an Dial, agus an taoghal gohuile a tiiadh
Ma ta Dia linn cad as baol duin; le Creidiomh soilsuighean se sinn, chun duilteamh don olc, agus an mhath do dheana; agus le Dochus, se sin, a cuir iomlain arr munaoin sa Tiarna, dheomaoid gar amhrus treise an arr nuile chruadhchas
Ni scaran Dia go brach, leis amaoin do chuiris andochus ann
Deir an scrioptuir, na mealfar an dochus go brach
Agus as ro theanabhach leis an Tiarna an drang do chuiris amunaoin an athrocaire
Air an oir sin os fiseach duin gur sglavaithe mifhuntach sinn, agus nach feidir linn math da leighad adheanamh gan grasta De; agus lena chonamh sin go bhfuil gach nidh sodheanta aguin; "Ni misi, (deir an Teasbul N Poal) ach grasta De amochr " Iarramaoid go durtheachtach air Athir na trocaire mar sin le munaoin umhal an a mhathais, agus achoachta, arr Gcreidiomh do mheadugha, agus arr ndochus aneartugha; ionas le conamh na sualcuidhe diagha so, go bhfiamaois subhail go siubhailfa maois a gcasain Athinta; agus leis sin go dteasgamaois duin fein luach saothir na Gloire shiorruidhe, do ghaul se dhoibh suid uile bheis buan shaiseabhach do, go crioch a saoghal
Beanacht d'idhrim dibh uile go duirthachtach
An Ainim an Ahar, agus an Mhic, agus an Sprid-Naomh
Amen
Teagaisc air na Gniortha Creidimh, Dochuis, agus Cathrinacht
Ag seo sios Teagaisc ar na Gniorha chum a leagh don chivhionnol an mbearla no a n-gaoilge tar eis an chead hsoissgeul an gach aitfrion-Póraiste an n-deoissishee Chassiol agus Iomlaibh gach dara Downach do mhi-mheoin an tsawvra (July) go bliantuil, do reir ordugh an ard-easbuig ro-oirdheirc Dochtuir Thomas O Broih
An Dtarra Rionn
"Agus anios fanis Creidiomh, Dochus agus Cathranacht, iad so adtrur; ach asi an cathranacht cean as mo dhiobh " 1
Cor
13 13
Deir Naomh Poal, "marrin a firein le Creidiomh" air feadh thearma iombhasuithe air a soal so, ciomeaidin a dochus suase - gidheagh asi an Chathranacht do chriochnaoin go hiomlan abheatha Spioraidalta
Air an oir sin, asi an Chathranacht as mo dona tri sualca diagha so; do bhridh nach feidir le Creidiomh na le dochus aon ionad d'fhail ansna flathios; mar a bhfeicid an lucht beanuighthe go follus an Dia, na ruindiamhuira ro aibhseach sin, do bheir anios dianghno d'ar Gcreidiomh; agus air Neamh biad tiad a selbh De go huile; o as air amhain anias ata arr ndochus socuir go hiomlan agus crioch dheinach ar nuile mhian
Ach an Chathranacht, mar asi beocht agus Spioraid anuile shualca eile i, seaseogh si go brach, coimhnaoin si nár mhochur sa saol so chun a sclaibhuidheacht agus fhuiling do mheilsugha agus cuirfig si air bun duin mor sheibhris ansa saol eile; mar ambiagh Dia le feiscint aigh air aigh mar ata se, agus ag sealbhugha fhiaghnusie go huile, biamaoid lionta le iomuduilacht athighe, agus air mearugha le tultuidhe shoilaisuidhe; agus mar seo ag feiscint Dia an lasir uile-ghloire, agus an iomaduileacht achailuidheachta do-choimsuithe, ni feidir ling stad do ghraghu, da mhola, agus do ghloire thabhart do tri shaol na saol
Eist anios le aire gcod e cho fungamhuil as d'oirduin Iosa Criost fein taithuidhe na Cathranacht diagha
"As eigin doit do Thiarna Dia do ghradhu le'd chriodh go hiomlain, agus le tanam go hiomlan, agus le tintin go hiomlan, agus do chorsa mar tu fein; dein seo, ar se, agus mairthe tu " An feidir go bhfuil riochteanis ag Dia le n'ar ngra
no an aon tairbhe dho fein go ngrafamis e
No an bhfiadfamaoid meaduigha air aghloire le gra thabhairt do
No loiduigha air a shonus mar angrafamaoid e
Bo Dia-mhasla smaointa dhon tsoirt so; ta se dlite ag Dia bheith saibhir an fein, ni feidir cailuint air bith do bheith air an seilbh a ghloire, na breis na loidugha chuir air ce be gra no fuagh do dheog sevuang
Nibhfuil aon riochteanis aige ling, na le'nar maoin, mar adeir an Scrioptuir; air an oir sin nibhfuil gnodh aige, na ni iarin se ar ngra na arr seibhis do fein
Cad fa mar sin aniarin se cho dhian sin oirin gra thabhart do, gus a nguigh cho neamhtheirmisgach, cho foirlionta sin
Cad fa mbagrin se mifhoirtuin ro mhor oirin mar angrafamaoid e
Agus cadfa dtugan se galuineacha ro bhladareach doibh seo uile ghragheas e
Se reisuin sin mar ata Dia dochoimsuithe math agus seibhir an fein as; mian leis sinne bheith riontphartach an a sheibhris; agus o nach feidir linn abheith pairtach ann ach le gra thabhart do (mar ase sin amhain do theilis arr ngra uile) oirduighan se dhuin, mar ase arr gcrotheoir agus arr Dtiarna e, gra thabhart do; bagran se pinois siorruidhe orin mar angrafamaoide e agus galluin se anuile bheanacht an so agus na dhiagh so, do nuile dhuine ghragheas e
Se mhor-mhaithis mar sin, iomlain amheon les an aithine dhiagha se chuir a bhfeim: "as eigin doit do Thiarna Dia do grachin led chriodh go hiomlain " Ionus mar adiarfach se, as misi do Dhia, agus nibhfuil ann ach me amhain; as misi ard-thiarna an Domhan uile, agus crotheor iomlain anuile nidh
As misi thug beatha dhoit, agus chimaidin beocht anud; as uamse amhain do theagan anuile beanacht; as me do thuis agus do chrioch dheinach; agus mar as me tardbhreithimh, do bhiarfa me dhoit air an la deighnach areir do ghniothre
Air anoir sin a se do dhualgus ro-riochteanach, agus do thearbhe ionmhuin, gra thabhairt dom agus eagla bheith reoim
As eigin doit mar sin gra thabhairt do'd Thiarna Dia, agus le'd chriodh go hiomlan; oir as Dia ceart iadmhur me - agus ni liufi me mo ghloire thabhart d'aoneach na ni ghlaca me le criodh na riontibh: as eigin an uile mhian agus duil ann athabhart suas go hiomlan dom sheirbhis
Oir an te ghradheas e fein na Phaisuintidhe, an saol agus anithe breiga na aon nidh eile d'ar criothidheag riamh; ni e amhain iad suid uile, ach Aithir no Maithir, nios mo na mise, ni fiugh mise e
Go mormhor o se Dia chruithig arr nanam, agus do chuir a chlodh fein ortha areir iomha agus a chosuileacht, as leis fein iad an modh spiosialta, agus bo choir iad do bheith toagthe suas a gradhuigha a gcriotheora agus a d'tuisbhitheor le iomlan a gcoachta, agus agceadfathe; bo chor go mbiach an chuimhne toagthe suas do ghnath ag smaoineamh air a thourteanuisidhe, ionas go mbiarfamaois baochus leis mar gheaul ortha
Do bheirmaoid seirbhis arr dtuisgine do Dhia, le machtneamh air amhathis, agus air a chailuidheact ro ionaidhrathe, agus go spiosialta le arr reisuin d'umluigha faoi fhomos Creidiomh; ag seasumh go diongbhalta air bhriathar domhealta De an gach nidh d'fhoilsig se
Agus bo choir go mbiach arr d'toil gan scith togthe suas a ciomeaid athanta De go dilis, aduiltugha dhon pheaca, agus gan oucaid do bhanin leis, agus adeanamh gach ni go solmheir le fhomos d'arr Nathir Neamha, gach uile nidh d'iarin se, ce be mitheangbhach no docuimhal do theisbeainid siad
Bo choir gur bhiad na focuil seo an urnuithe an Tiarna dlighe seasamhach, agus rial gach dei-chriostuighe: "go ndeintir do thoil air talamh mar a deintir air Neamh," et c
As folus mar agceana, agus os na focuil seo amhain an Aithine dhiagha na Cathranacht, go bhfuil gradh neamhchoitin dlistineach do Dhia; se sin gur eigin gradh thabhart do os cionn anuile nidh; mar ase Dia amhain gach uile nidh ta geanuimhal iomlain, ag seasumh o nuile shioruidheacht dochoimsuithe faithuil agus eagnach, dochoimsuithe na coachta agus na Cheartagus an mhath ro-oirghirc: nach fuil an gach uile nidhe eile a gcompraid leis achne amhnidh
Da bridh sin, an oas go ngrafamaois Dia as cion anuile nidh, as coir duin e ghradhugha nios mo na sinn fein, agus as cion anuile nidh ansa saol so; agus bo chor duin intin abheith aguin iobairt do dheanamh don uile nidh da anseacht linn e, agus d'arr nanam amhain, da mo riochteanach e, nios tuisga na chuirfamaois fearg air
Go mormhor iaris Dia urr ngra le acht cirt, agus baochuis, mar do ghra se sibhse air dtuis, agus o an tiorruidheacht agus ata gra aige dhibh do ghnath, agus go buanseasamhach; oir ni sgarin se go brach leo suid no go sgairin seadisin air dtuis leis; ata gra ro-fhialmhar aige dhibh; d'olluig se riocht siorruidhe dhibh; ata se glan agus mithearbhach, mar nach iarin an ionad ach urr ngra; agus ta se dochoimsuithe, oir adeir se gur be fein urr luach-saothair romhor
An aon fhocul, mar abhfuil urr gcriothe trualuithe, agus cruadheanta anadha gach mothugha math, na fuinta, ni feidir bibh gan gra thabhart do ghraidheoir cho fialmhur leis, agus gur be fein Udar anuile mhathaise; do chosin se go di so sibh o mhorchuid uile, deingin se fharuichus oiribh do ghnath, cho mor chuirumach leis a Naithir as mo comun; do bheir oirduigha dha Aingilibh aire do thabhairt dibh; agus do chuir a Mhac gradheach fein air talamh chun sibh d'fhuasgailt o an pheaca, agus o Iofrin; agus le na bhas air an Gcrios do cheanig grasa, trocaire, agus Slanuigha dhibh
Agus foas, daobh sibh athabhairt asteach ambrolach a Eaglaise, agus morain do mheonibh ro eifeachtach urr Slanuithe chiomeaid libh; ca mheid uar d'fhuasgail urr n-Dia math gradhmhar sibh o dhionseiribh ro chontuirteach, agus do bhruach Iofrin anuar abhi sibh ur namhuid aige leis abpeaca marbhthe
Agus air feadh sibh bheith sa staid dobroneach sin, ca bheid uar do ghlaogh urr niagh go caoin truadhmheileach, d'fhan libh chun Aithruidhe dheana le foine ro iongantach, agus do dhaibh libh le na ghiaga fhoscailt nuar a d'iompa sibh air, ag deanamh neamhnidh d'ar nuile dhithceile agus neamhdhilise, agus adearmud urr mibhaochus agus urr gciortheache grainuile, anaidh airdreim dhiagha
Agus ma chiomhnaoin sibh anios air chuid bheig don morain compraidibh do chomun, agus coimeirce spiosialta De, do bhroun se oiribh air feadh urr mbeatha; ni feidir libh gan tuiscint don dualgus dian ata air gach naon aguibh, "an Tiarna Dia do ghradhuigha, le'r gcriodh agus urr nanum go hiomlan, agus le'r neart agus urr nintin go hiomlan - agus as cion anuile nidh;" ionsoin urr Dtiarna Dia dhibh gur be seo an chead Aithine agus an aithine as mo; agus gur be cean as gaire dho: "grafa tu do choarsa mar tu fein;" agus deir mar agceana; "ma ni tu so mairfhe tu," se sin riagh tu aseilbh na beatha shiorruidhe
Siad dha Aithine seo na Cathranacht, gradh De agus na Comharsin, aithgheara teagasg Chriost ata iontu arr ndualgaisuidhe uile d'aobh De agus an Duine; agus taid cho dluith sin da cheile, ionas nach feidir reir De dheanamh gan a choarsa ghradhuigha air a shon fein
Se an mheon cheana d'iaris oirin Dia ghradhugha, do chuiris mar agceana do dhualgais oirin, gradh thabhart doibh suid uile deanta reir achosuileacht
As coir mar sin an chioneadaona uile do ghradhuigha, agus sin o chriodh, agus gan duiltugha d'aoneach; ni he awain iad so air Chreidiomh chontrailta dhoit, agus do rin diobhail doit, ach fos a namhuid aguid is eigin duit mar agceana gra thabhairt doibh, do bhridh go n'oirdaoin Dia mar sin e, faoi fein ro chruagh; "gra do namhuid," deir Criost, "dein math dhon drang d'fhuathaois tu, tabhair do bheanacht don drang do bheir amalacht doit, agus guig air aicme do chainte agus do ni gearleanuint oirt " As eigin doit iad do ghradhugha air shon t-athar coitin agus fhuasgailteoir, mar a siad a Chlann iad, agus gan amhras do chomh chreatuir agus do dhearbhbhraithir an Iosa Criost, agus fuasgailta le na chuid fola ro uasal
Agus as eigin doit gra thabhairt doibh air do shon fein, chun do thearbhe agsu do bhuintaiste mar as air ghra do choarsan mar tu fein ata deimhin do Shlanuighe: "ante na gaadhaoin deir Naomh Eon, go gcomhnaoin se sa mbas " Leis an Aithine dhiagha na ngradhaoin tu do choarsa, comhlionon tu go hiomlan le aire dhebheodach an Rial oirdha so: "mar bo mhian leat, deir Criost, go ndeanfach gach naon doit, deinse dhoibhsin mar agceana " Air an oir sin, ni coir doit diobhail adheana chioche dh'od chorsa, le briathar na gniomh, an aphearsa, amhaoin na Chliu; as coir gur mhian leat e go math, agus guighe air; agus coonnamh leis cho fada as ta air gcomus doit an a riochteanuisidhe spioraidalta agus corpuradh; "Ag seo m-aithine, deir Criost, go ngrafa sibh a cheile, mar do ghradh mise sibhse; agus le seo aithneafar, ar se, gur sibh mo dheisgaibuil, ma ta gra aguibh da cheile " Agus deir Naomh Poal go solomonta, do bhar air aon mhorthoidhlaca na eolus da mbeidir leat abheith aguid; da mbiach do Chreidiomh laidir go leor chun Sleitadh aistruigha, agus da rionfa do mhaoin uile air na bocht, agus abheith gan chathranacht, se sin gra De agus na coarsan; nibhfuil anud ach neamhnidh, agus nibhfuil tairbhe dhoit ann
Deirthir gniomh criodhbhruidha riomh na Gniothre Creidimh, Dochuis, agus Cathranacht, ag iara trocaire air Dhia; ionas arr gconsias abheith glan o nuile spoit agus salachar, le criodhbhruidha duirheachteah agus fuaih don pheaca, go mbiach na gniothre debheodeacha so, agus Iobairt naomhthe n-'aifrin do n-oiluidhead siad sin chuige, nios taingabhuidhe le Dia, agus niof tearbhuidhe dhuin fein
Stad anios tamal, agus smaoinig, go de cho uasal, cho aibhseach, agus cho eifeachtach agus chafig Iobairt a N'aifrin abheith, da ndeingin sibh ollugha cho tromadh agus cho naomhtha sin do, agus o ta se anios chun offrail, cuirig sibh fein a nioruint na laithar, a coruidhe suas n'urr gcriothe smaointa diagha ro bheobhar - agus iarguidhe go duirtheachtach air urr Naithir neamha, tri na Mhac gradhmhar, Iosa Criost, agus anonoir da phas agus abhas morluach parduin fhail an do pheacuidhe uile, tu neartuigha anaigh gach uile chathidhe, agus seirbhiseacha dilis do fein adheana dhibh aso suas go brach; ionas go mbeach sibh na dhiagh so riontphartach ansna solaisidh dochriochnuithe, ata olluithe ag Dia na Riocht aghloire doibh seo uile, mar airuitheoridh firineach do chreidis ann, do chuiris a n-dochus ann, agus do bheir gradh dho o chriodh go hiomlain
Seibhris ata me d'iaradh dhibh uile go duirtheachtach
Ann ainim an Ahar, agus a Mhic, agus an Spirid Naomh
Amen
Gniorha Criobhru, Creidimh, Doachuis agus Carhanacht
Ann ainim an Ahar, agus an Mhic, agus an Spirid Naomha
Amen
Urnaigh Rimh na Gniomh
Guighmuid
O Dhia hsioruigh uilechoachtach
Touir dhuinn breis Cridimh, Doachuis, agus Carhanacht: agus chun go bfoimis thorra do ghalluna, touir dhuinn tahanta do ghraugh agus do choiliona; tri Josa Criosd, arr Dtiarna
Amen
Gniomh Criobhru
O Dhia
Ta doilis croi orum tri hfearag a chuir ort; agus ta fuaih fioreneach agum dom pheacuigh, do bhri go gcuirid mihasabh ortsa, O Dhia, do htuilios mo ghra go hiomlaan, daobh do chailiochta ro gheanuil, agus do mahahasa neamhchuimseach agus ta run diongmhaalta agum, le cuna do ghrasda, gan fearag a chuir ort go braach aris
Gniomh Creidimh
O Dhia
Creidim go diongmhaalta, gurb ean Dia amhain tu, Cruiheoir agus Ard htiarna Neamh agus tallun, go bhuil do mhor arga agus do mhaihis doichuimseach: Creidim go diongmhaalta, go bhuil anutsa ean Dia amhain, tri pearsona go heidirghealuighe, agus co-ionan an gach uile hsligh, an Tahir, an Mac, agus an Sprid Naomh: Creidim go diongmhaalta, gur ghlac Josa Croisd, Dia an Mac, colan daona; gur gabhag on Sprid Naomh E, go rugag E on Muidean Muire; gur hfuluing se pais agus go bfuair baas air chruis, chum sinn dfuascailt, agus do hsabhailt; gur eirig se an treas laa O mharibh; go ndeig suas air neamh; go dtuicfuig a ndeire an tsaoil chun breihuntas a htouirt air a gcine daona; go dtourhig iobhnios sioruigh do na deidhoine; agus go gcuirhig se na mallahoirigh go pianta sioruigh Ifrioinn
Creidim seo, agsu gach ni eile chraobhscoilis an naomh Eagluis Chaitlicioch Romhanach duinn, da bhri gur tusa O Dhia, an hfiringe doimheallta, dfoilsig eud: agus dorduig tu dhuinn, eisteacht les an Eagluis, gur bi bun agus pilloir na firinge e
An sa gcreidiomh so, ta run seasabhach agum, re cuna do ghrasda, maireachtun agus baas dfail
Gniomh Doachuis
O Dhia
do gheall go grastuil, gach tourhas agus foas Flahas fein, tri Josa Criosd, do lucht tahanta chimaad; a seasabh air do mhorchoachta, do mhormhaihis, agus do mhorhtroicre; agus le muinioin as do naomh ghealluna, do choilionan tu goanuigh go fireaneach; ta doachus laidir agum go dtourhitu mahunachas dhom ann mo pheacuigh uile, grasda air an saol so, chun do hseirbhise dheuna go durachtach, re deuna na ndeioibriocha doarduig tu, agus red chunasa an abhuil run diongmhaalta agum anis a gcoiliona; agus iobhnios soruigh air a soel eile, trim Htiarna agus mo hslanuighior, Josa Criosd
Gniomh Carhanacht
No Gniomh gra De agus no Goarsan
O Dhia
graaim tu lem chroi agus le manam go hiomlaan, agus as ceann gach uile nidh; da bhri go bhuil tu ro mhaih, ro cheart, agus go dtuillintu mar mehfein
Touir dhom dod htroicre, O Dhia
treis do ghraugh air tallamh, go ngrafing, agus go sealamhoing tu go sioruigh a bflahunas
Urnuigh le ra rimh an Aiffrion
Guighmuid
A Ahir ro htroicrioch, do ghraig cho mor sin an doun, go dtug tu suas, chun ar sabhaalah, do mhac muirneach, an tae re houliocht doitse, agus air ar sonne na peacuig, d'ioislig e fein fos go baas na croisse: agus do lonuian da offrail fein go laehuil tri lamha na Sagart, air son na mbeoibh agus na mairibh
Achnuimid ort go humhal, creidiomh firineach a chruhugh nuinn, ionus go niumproimis sinn fein do ghnaih, re iomud craifeacht agus omois, a laihir iobarha ro hsaibhir a chuid feola agus folla deuntear son aiffrion; agus mar sin, go dtiucach linn a bheih rint-phaarteach so niobairt do cariochnuigh se air Chalvary
Air aon intinn red Naomh-Eagluis, agus re na seirbhiesioch, aig iara eiderghuigh na muidine Muire, Maihir De, na naingiol agus na Naomh go leir, offraalamuid anis iobairt ro eiruil an Aiffrin chun tonorah agus do ghloire, aig admhail do dhei-chailiochta doichuimsihe, tard-choachta as ceann gach criatuir, aar bfior omos doit, agus aar seasabh go hiomlaan air do chuna grastuil, a tourt baochnis daobh do htouruisigh uile, agus chun mahunas dhail an aar bpeacuigh
Offraalmuid ae air hson siolrugh an chreidimh chaitilicioch; air hson aar naard-Easbuig (no air hson aar neasbuig,) air son uachtarain, agus cleir uile t'Eagluise naomha, ionus go stiuoroadis na fior-aoin ann sligh a sabhaalah' air hson an riogh, agus gach duine ta an aardreim, ionus go gcaifimis beaha hsiohoilta naomha; air son siochain agus deimheinn ameasg gach staait agus pobuil; air son riochtanuisigh na cinne-daona, agus go spisi, agus go spisialta air hson an phobuil ha anso lairhioch; ionus go bfoimis gach graasda riochtanach air an saol so, iobhnios doichriochnuighe air a saol eile, agus suanios sioruigh do na foraoin a dimigh reoinn
Agus do reir mar dhorduig Josa Criosd, nuair htiongna se, air a hsuipeur deunach, an run-diamhuir iongantach so, a choachta, a chrionacht, agus a mhasa; offraalamuid a Taifrion a gcuinugh baochuis air mheuid a rinse agus ar hfuling se re gra dhuinn, a deuna cuinugh spisialta air a gheur-phais, agus air a bhaas, air aiseirigh gloarbhur, agus air a dhul suas air Neamh
O Dhia hsioruigh uile choachtach, (oir is doitse amhain is dual iobairt cho mor sin,) goibh les go grasduil chun na gcrihibh seo, gus gach crioh eile ta tainhiobhoch dod naomhthoil
Agus chun breis tainhibh, offraalamuid doit ae trid an Josa Criosd ceuna, do Mhac muirneach, aar dtiarna, agus aar Slaanuighoir, aar Naard-hsagart agus aar Niobairt; agus an ainim na Trionoide ro naomha; an Ahar, an Mhic, agus an Sprid-Naomha; Onoir, molah agus gloire dhoibh re Saol na Saol
Amen
Tan-Angelus Domini
1
Do bheanuig Angiol a Tiarna do Mhuire
R
Agus do ghibh shi on Sprid Naomh
Go mbeanahar dhoit a Mhuire, laan do ghrasda, ta an Tiarna maille reat, is beanuighe tu edir mhna, agus is beanuighe torra do bhruinge Josa
A NaomhMhuire, a Mhaihir De, guig oruinn na peacuig anis agus air uair mbais
Amen
2
v
Brenhig cailion a Tierna
R
Deuntar liom do reir do bhriarha
Go mbeanahar dhoit a Mhuire, etc
A Naomh-Muire, etc
3
v
Agus do ghlac an focal colan daona
R
Agus datriog anuinne
Go mbeanahar dhoit a Mhuire, etc
A Naomh-Mhuire, etc
4
v
Guig oirinn a Naomh-Mhaihir De
R
Ionus go mfiugh sin geallunacha Chriosd du bhua
Guighmuid
Doirt, O Htiarna
do ghrasda an aar groihe
ionus go dtreoroifuigh sinne, fuair fios air hteacht Chriosd, do Mhic, a gcolan daona, re teachtareacht Anghil, tri htorra a phaise agus a Chruise, godigh gloire aiseirigh; trid a gCriosd ceuna aar Dtiarna
Amen
Go lonuig cuna De do ghnaih aguinn
Agus suainis sioruigh, tri htroicre De, go bfoigh anamnacha na bfioraon dfaag a Saol so, Amen
I DÍOSPÓIREACHT Dhonnchadh Uí Chéirín agus an Tiarna Barraigh Ag seo díospóireacht a thuit amach idir Dhonnchadh Ó Céirín agus máistir scoile atá i Lios Tuathail ag ar bha ainm an Tiarna Barrach do bhí síorraidhe ag gealllúint cogaidh do ó aimsir Vinigar Hill gur chuir sé as a mheabhair é comh mór agus gur scaip a raibh aige ag súil leis an gcogadh san agus gan é theacht fós
Ansan aimsir nar traochag Vinigar Hill adubhrag gur chuaidh Bonaparte san Egypt
Do ghlac dólás é agus do scríobh chun an Tiarna Barraigh, agus ag seo é mar leanas: Is doilbhir táim le tráth go duairc gan greann, Is osna im lár, im shámh níl suaimhneas ann, d'imigh mo dhánta dob áluinn is, monuar
mo mheabhair Ó chluineas dá rádh go raibh an báire buaidhte ag Gall
A shéimhfhir nó an féidir gur fíor an glór
Ar traochag le pléaraibh ár mbuidhean ar feodh
An bhfuil aon aca ar aon chor nó dá síorach beo
Nó an mbeidh Gaedhil bhocht' fé dhaorbhroid agus fé chíos go deo
Freagra an Tiarna Barraigh: Tá an cór ag triall aniar ón Spáin le fonn, Tá an Franncach dian 'na ndiaidh ar bharr na dtonn, Le fonn, le fiadhach, le mian chun seasamh lann, I dtoll an diabhail do chiapfaid táin na nGall
A bhúigbhile mhúinte a thuigeas gach greann, Is a scrúdas na húdair go blasta dar leam, Dar úird Chille hÚire is dar feartaibh an leabhair Beidh sciúirse le cúncas sula fada ar shliocht Gall
Tá Gall-phuic i dteannta abhus agus thall, Is na Franncaigh dá bpleanncadh le fuinneamh na lann; Tá an camtha so in Olltaibh
i gceannas go teann 'S an crobhaire geal i gcabhair leo, 'sé General Howe
A shaoi ghlain ná smaoinigh gur bladar mo ghlór
Tá an sceimhle seo mhaoidhim leat i ngiorracht don coast; An bhuidhean úd Dé hAoine d'alpas an fheoil Do chífirse brístí smeartha ortha fós
Ní stríocfaidh sliocht Míleadh faid mhairfidh siad beo Choíche go ndíbrid na Galla-phuic chróin; Dar an Aoine, comh cruinn agus chaithis riamh spól, Tiocfaidh an ní seo chun críche sul a dtiocfaidh an Fómhar
Dar aoirde Chnuic Fírinne de leabhair na Rómha Tiocfaidh an ní sin chun críche sul a dtiocfaidh an Fómhar
d'éisteas leis go dtáinig an Fómhar is ná táinig an cór, agus seo ar mo Thiarna mé: A Bharraigh mhuair, cé suairc do ráidhte grinn Is ar leathan-stuadh 'seadh luadhais le barr do phinn De bharra cuain go mbeadh sluaighte ón Spáin go fíor Ní chreidfeadsa uaitse aon duain go bráth arís
Do thugais an Aoine comh cruinn is do chaitheas riamh spól, Agus aoirde Chnuic Fírinne de leabhair na Rómha Go mbeidh saoirse ag sliocht Míleadh is Galla dá dtreoir Is iad dá ndíbirt tar taoide sul a dtagadh an Fómhar
Ag seo é an Fómhar is gach pór de Chlanna Mhíleadh Do sheasaimh chun gleoigh, táid ar feodh fé leacaibh claoidhte; Galla faoi scóp gan bhrón 'nár mbailte sinnsir; Is a Bharraigh seo is mó, níl fóir ag teacht tar taoide
D'éist sé liom go séimh agus d'éirigheadar Orangemin amach i Lios Tuathail gur buaileag agus gur traochag iad agus níor chuir sé aon scéala chugam, gur scríobhas go feargach chuige mar leanas: A Thiarna Barraigh, an maireann tú ar aon chor, Insa tráth ná cuireann tú cruinneas ná scéal chugam
Ná fuil planndaí den chrann bhuidhe chraorag Ag fás le sealad i aice cois Féile
Má leigtear dóibh eascar is eagal go scéithfid 'S is measa iad le fás ná pláigh na hÉigipt; Ba chóir a ngearradh go tapaidh dá mb'fhéidir Is iad a chur ar comairce mór-thuile na Féile
Is mall atáir gach tráth faoid scéalthaibh Is nach fiú biorán aon lá do shaothar; An uair do théighim siar ag triall ort d'aon toisc Ní bhíonn splannc den mheabhair id phlaoscsa, Ó racht óil, póit agus craos, leis, Is dóigh liom gur cóir duit uaidh staonadh; Ba chuimhin liom id scríbhinn gur léigheas ann Go dtiocfadh Bónapart gan stad go hÉirinn
Ná beadh easba ar a maireann de Ghaedhealaibh Is go bhfaghainn fearann cois Mhainge gan aon rud; Do shíleas gur fírinne do bhréithre Is níor luigheas le gnó ná fós le saothar, Ach ag súil gach lá le táin tar tréan-mhuir, Is ní mór nach briste mé ó thugas duit géilleadh; Innsim le fírinne mar scéal duit Go ndíolfair gan mhoill liom má fhéadaim Gach ar chailleas ded dheascaibh led bhréagaibh
Freagra an Tiarna Barraigh: Staraidhe sultmhar is siollaire binn-bhréithreach, Nach cas críon friotal is thuigeas gach laoi léigheanta; Le searc croidhe cumainn a tumag i ngroidhe-éigse Scéithte go griongal
grinneall i sruthaibh na gcaoin-bhéithe
A Uí Chéirín, do léir-scríobhas gach aiste gan smól, Éist linn, féach cruinn, déan feitheamh go fóill; Beidh caomh-Ghaoidhil gan daor-chíos geallaim gan gó, Agus éigsí ag scéalaidheacht a n-anacra ar sógh
Sógh i bhfaid ár saoghail do bhí Ag Clanna Míleadh in iarthar Fáil Gur thriall danair dár bhfios I leabhar an tseanchais fuairis
Do fuairis taithighe ar aistí grinn go hóg, Gan chíos gan cheasnaí ag sealaidheacht buidhean le spórt; I gcaoimhneas fear groidhe, cleasaidheacht, laoithe is ceol, Is níl tuile ná laguigheann ach caisí Rí na gComhacht
A Rí na gComhacht is na mórmbuadh d'fhulaing go cruaidh
Go mba deontach leat anois le truagh An cór so luadhaim do theacht i
calma tá ag taisteal chugainn go mórdhálach Togha fearachon is mar thaca ortha an Rí Spáineach:
catha gunta thabharfaid le gníomh áithis, Is ní bheidh Sasanach ná Calbhinist i gcrích Chlár Luirc
Clár Luirc aoibhinn na gceol gcaoin Is na muirthioll
soillse le rádh chífir pór-shliocht Clanna Gaoidheal Ar marthainn arís go lá an bhráth
Go bráth an fhaid mhairfir ní chaithfidh tú slinn ná spól Do bhíodh dod chrádh gach maidin dá chaitheamh i nglinntibh seoil; Do gheobhair fonn is fearann, ceannas is tímpreacht ceoil Thiar cois Mhainge mar a gcleachtadh do shinnsir spórt
Spórt mo scéil ní chluinneadh tuaith, A fhir shuairc na ráidhte gceart; Ailm idir dhá chuaile Bhainfeamna as a dtoll amach
An Cheathramha Cheangail: A chumainn is a shearc a cheapas dánta grinn, Is fada tú ag meath ag brath ar tháin tar tuinn; Glac socair gach beart is fan le grásta Chríost, Is geallaim gur leat an tslat go bráth arís
Bíodh fhios agat, a léaghthóir, go raibh teadal árd agamsa i nDubháth fán am so
Agus do chuir an Tiarna scéala go raibh sé ag teacht ar Visit ann agus nárbh fholáir dom fifer agus droméir do bheith roimis gur thugas órdú air agus gur bhaineas a chóistí agus a eachra dhe gur bh'éigean do cur ar a bhonnaibh abhaile, agus ag seo é an t-órdú mar leanas: A Thiarna Barraigh a shealbhuigh clú is cáile, Is a scríobhas is cheapas do ranna go fíor-áluinn; Cé gur le géilleadh dod reacaireacht do chuir fó cheasna mé i gCill Chártha Cuirim fáilte is dachadh don chathair seo Dubháth romhat
Romhatsa níor chóir dom bheith fearra-bhfáilteach Is gurb iad do ghlórtha d'fhág gan bólacht mé i gceasnaí láithreach; Muna bhfaghad leor-ghníomh go fóirlíonta im dhiomáiste Órduighim do chóistí do chongbháil uait
An uair mhóidighis go raibh fórsaí is neart Spáineach, Is na slóightí sin Bhóna aoibhinn Part láimh liom Chun pór Gaoidheal do chur ó mhór-chíos 'na gceart-stáitse Do bhí mo stór cruinn, is dá ól bhínn le racht áthais
Dá chómhachtaighe faoi róbaíbh id chaisleán tú Ag ól fíona i gcomhar saoithe, is ag piollárdaidheacht, Nuair ná cóimhlíonann tú do ghlór gaoithe, a bhioránaigh, Gan mór-mhoill bainfead mór-dhíol im dhíobháil díot
Ní i gcomhnaidhe a bhíonn stór cruinn ag fear mo cháile Is go bhfuil mo phócaí, bhíodh mór-líonta, anois gan náda; Nach é an dóghadh croidhe bheith 'na gcomharthaí ag lucht tábhairne Is gurb iad do chomhairlí is do mhóidí d'fhúig mé i ngátar
An Cheathramha Cheangail A Thiarna Barraigh, ná habair gur lámh láidir A dhéanfadh an Miarra ceannais ná flatha so Dhubháth ort; Do gheabhair triail má ghlacair, nó seasamh chun Record leat; Is do gheobhadsa díol 'nar chailleas nó caithfidh mé m'iostát leat
Thug an Tiarna Supercédeas ar a chóistí agus ar a charraí agus rug leis abhaile iad go Lios Tuathail: Ag seo Supercédeas ar gach éileamh dá bhfuil ar an dTiarna, Is má deir éinne 'na choinne nuair léighfidh deirimsa Dia leis; Tá sá teann ar churraidhe na lann atá 'teacht ag triall air I dtaobh tréan-neart Gall ní fiú blannc iad, bheirimse 'on diabhal iad
Tá gasra áluinn ag taisteal tar sháile is gairid go dtriallfaid, Is gach faraire atá le fada ar fán gan fearann gan tiarnas, Cuirfidh gan spás 'na mbailte iostáit iad creididh mo bhriathra Go bhfeicfidh sibh rás ar Ghallaibh tar sáile sul a gcuiridh sibh bliain díbh
Má scaipis do stór de dheascaibh a ghlóir ba mhilis a bhriathra, Do gheabhair sásamh in a theasbánadh má mhaireann an Tiarna; Déanfaidh caisleán duit i nDubháth nó teach Miarra, Chun bheith ag gabháil dánta do fhlathaibh Chill Chártha i gcóir athbhliana
Do gheabhair iostát leis mar shiúráil is tuille má iarrair, Go bhfuil sliocht Bhrógain chugainn go fórsach ag teacht i mbliana, Is go bhfuil eolas áluinn aca tar sáile ghuidhimsa Dia leo; Cluinfear ceol le slim-chrann seoil ag teacht don iarrthar
Ní riachtanas Record ná an flaith do ghabháil, glaoidh do chiall chugat, Gan mhoill sin chugainn iad beidh 'na bhrúscar is liom nach ciach san; Má theangmhuigheann sparán id shlí ná id chosán roinn go fial é, Is má rinnis ann spás ní baoghal tú ghabháil i ngioll ar fhiacha
'Sé brígh an sceoil scaoil cead bóthair le heachra an Tiarna, Ná congaibh a cóiste ba chruaidh an sceol é fear chomh fial leis; Chaithfiodh aon ló gach ar thuillis ar sheol le seacht mbliana; Is dá n-abairainn iostát an fhir sin Dhubháth níor mhór an chiach air
Má thagaid na leoin do bhéarfaidh cóir do ná bídh dian air, Chonnarcas a lán do chuirnibh sparán go daingean is iall air
Is d'imthigh 'na spriosán gan faice ar a thiarpán gur caitheag 'na dhiaidh é; Geallaim, a dhearbhráthair, gurb é a chaitheamh a choimeád má glacthar riail leis Maran mburrach do linnán nar scobul ar lumán is gan easba 'na dhiaidh air
Bíonn a ghloine aige lán gach maidin ar chlár Is scilling ní gnáth ar iarraidh, Ní fheicfinn i bpráinn duine dá cháil Sin cead bealaigh go brath ag an Tiarna
Móidighim go ró-fhíor, is geallaim gan plás, Dá dtreoruigheadh na leoin ghroidhe seo ag taisteal ón Spáin Go mbeadh pór Gaoidheal go deo arís ag seasamh iostát Agus Seoirsí gan coróin cinn ná freastal mar atá
Do stór má scaipis, a chalm-fhir ghrinn ghrádhmhair, Ag tnúth le geallamh an Bharraigh is gur chaithis go dtí an snáth é;
iostát cé fairsing i bhfearantaibh Clár Luirc Gheabhair mar thaca re taisteal an Rí Spáineach
Láithreach baill gan mhoill ná cáirde ar domhan Tá trácht na taoide ag tímpireacht ar bharr na dtonn Go láidir líonmhar bríomhar dána toghail Sliocht Bhrógain groidhe ag tíocht i dtráth le cabhair
Cabhair do scaoilfidh dinn ó dhaorsmacht Gall, Go bráth gan cíos dá dhíol um Cháisc nó um Shamhain; Ná smáilc an íoca do bhíodh ár gcrádh gach am; Bí sásta dhíom, sin díol le fáil id fhoghail d'éisteas leis annsan go ndearnaidh Bónapart agus Seoirse síocháin is annsan do thugas órdú ar a chorp agus a strus in aonfheacht le trí chéad púnt: A Thiarna Barraigh, is eagal gur baoghal duit, Seo an tsíocháin do rinn do dhíobháil in aonfheacht Mar is seo Notice ag fógairt plé ort; Is i bpríosún caithfir do bheatha go n-éagair
Led líomhthacht do shíleas gur naomh thú, Mar Mhaois do thug sceimhle ar an Éigipt, Is gur ón Naoimh-sprid fuair sé cuibhreann den naomhthacht, Agus saoirse ar dhruim sruith in aonfheacht
Do mhaoidhmhis, a dhraoi bhig an éithigh, Ná fífinn lem shlinntibh choíche aon rud, Go mbeadh cínnseal agus saoirse ag éigse, Is go mbeinn go haoibhinn ag ínnsint mo dhaorbhruid'
Díogfadsa an draoi seo fé dhaorghlais, Is i gcuibhreach ná scaoilfidh go n-éagaidh; Ní díon do orm coillte ná sléibhte Mara ndíolaidh gan mhoill liom trí chéad púnt
Dá dtéitheá ar an bhfíoghair úd is aoirde i gCnoc Bréanainn, Nó go híochtar Pholl Bhríde san bhFéile, Tá cíocras mo dhíoghaltais comh tréan san Go ndéan tú chuibhreach nó díolfaidh tú an t-éileamh
An Ceangal Sé Bónapart do chreach is d'fhág dubhach sinn, Do chuir ar feodh is thar lear gach flaith do ghráidh cúncas; Do thug daoirse ar bheatha is gach earradh chun a dhúbailt Is ós mian leis stad ní fear de cháil chlúmhail é
Níl clú ná cáil le fáil, ná maitheachas, uaim Mara bhfuil lúb ar lár i meán gach ceangail thug uaidh Ag taisteal gan spás fé Cháisc ag amharc an tsluaigh Atá i bhfearannaibh Fáil faoi tháire ag Gallaibh gan truagh
Níor thruagh liom búir gan chúirt ná caisleán, leis, Is níor thruagh liom spiúnadh ar bhrútaigh bhochtánta; Is truagh liom súch-fhear múinte ar meath-fháltas, 'S is truagh liom údar gan flúirse biotáile
Bíodh a fhios agat, a léaghthóir, gur aistrigheas féin ó Dhubhát go grod ina dhiaidh seo ar Fearannaibh an tSléibhe, agus do scríobh an Tiarna im dhiaidh mar leanas: A shuaircfhir cad é an suaimhneas do ghlacais le seal Ná cuala mé duain uait, friotal ná stair, Croidhe cruaidh uait, croith suas tú, bí fuinneamhach mear, Bain cluas díom, gach ar luadhas leat, muna dtiocfaidh amach
Tá sluaighte ar na cuantaibh le fuinneamh ag teacht Ag an Leon uasal ró-uaibhreach do chuir an chruinne fé smacht; Do bhéarfaidh ruathar agus luanscrios ar ineadibh , Is dar cuaile Mhic Duach is mithid do teacht
Guidhim suas chun an Uan-Mhic is chun Muire na bhfeart, Gura buachaint gach uair leis is nár thuitidh san gcath; Céad uair do shíorluadhas leat, is níor chreidis a leath, Go mbeidh an chíorthuathail 'na díorghuargail is, dar Muiris, 'na cac Dlighim uaitse groidhe-dhualgas do thabhairt im ghlaic, Is go rinnis gí-guag dhíom dom shíor-bhuaireamh led theangain gan cheart Dar a' Rí thuas do roinn suairceas liomsa agus leat Gura saoi buan an Leon uasal narb ainm do Part
An Ceangal Gach ar chaillisse dem dheascaibhse, a shéimhfhir shuairc, Casfaidh sul a fada ort agus baochas muar; Do gheabhad fearann duit cois Mhainge theas is tú id mhaor trí gcuan; Sin scartha mé as do thrangalam, tá an saoghal síos suas
Tá Seoirse buartha gruama trioblóideach, An Phortanéill scuabfar uaidh, is Hanóbher; Beidh an lomán ag gluaiseacht 'na thruagh faoi shean-bhrógaibh, Gan pinginn ná a luach ach guais is anamhóin air
Freagra Uí Chéirín ar an Tiarna mar leanas: A Thiarna Barraigh is a charaid na háiféise, Do chuir le cian fé mhairg mé, dod dheascaibh faoi ghnáith-ghéibhinn, Dá dtrian do ranna mar mheasaim is ráifléis iad; Cuir srian led theangain nó tachtfar tú is lán-bhaoghal liom
'Siad bréithre bladartha is geallamhaint lán-bhréagach An Tiarna Barraigh d'fhág dealbh gan áird mése; Cé go gcuirfeadh cosa tacair faoi chearca le dánta éithigh, Ní bhfaghadsa fearann cois Mhainge go bráth saor uaidh
Beidh an séan ar Ghallaibh an fhaid mhairfead, 's is fáth léin liom, Is Seoirsí Sacsan i ngradam gan gádh éadaigh; Beidh a chóiste, a leabaidh, 's a halla go lán-ghléasta, Is beidh an chluas leat scartha is, mar mheasaim, is árd bhéicfir
Dob fhearr liom agam ar chailleas led dhánta éithigh, d'ór is d'airgead, d'earradh agus d'áirnéis mhaith, Ná bheith im mhaor trí gcalath cois Mhainge go Lá an tSléibhe Is ná faghainn dá bharra ach muna gcaithinn mo sháith éisc ann
An Ceangal A fhir shoilbhir shuairc, do luadhais go gnáth bréag liom Is ná fuil t'shamhail ar tuaith i dTuamhain ná i gclár Éireann; Cuir tuille ded dhuanta uait nó ded ráidhte éithigh Is ní bhainfead aon chluas anuas go leagaidh an t-éag tú
Nuair a chaitheas sealad ar na Fearannaibh agus ná feaca na cuileachtaí ag tíocht ann do ghlac uaigneas ró-mhór mé agus do scríobhas chun an Tiarna go ró-ghonta: A Thiarna Barraigh, mo mhallacht go héag ort, Do dheaghail mé óm chluain is ó bhruach na Féile, Led racaireacht do chailleassa mo spré chnuic, Is an t-airgead do bhí i dtaisce agam le tréimhse
Le géilleadh dod theangain bhig bhladartha bhréagaigh
Do chuiris mé i gcás ná raibh fáil gan strae agam; Cé gur gheallais do chluas mar dhualgas daor dhom Muna bhfaghainn talamh agus fearanntas saor uait
Is tú chuir Smart fé ghlas 's is léan liom Mar thugadh sé cluas gach uair dod scéalta; Le bréithre milis na bhfriotal ró-bhréagach Do ruagrais mise ón bhfuithin faoi shléibhtibh
Cá bhfuil an t-ór úd Bhóna an éithigh Do bhíodh ag triall chugat is tú ag tnúth gach lae leis
Tá Dubháth teilgthe, is deirimse an méid sin, Ní chreidfid siad duain dá luadhair, ná scéal uait
Nuair theangmhainn leat ba thaithneamhach do scéal dom, Nuair shuidhinn led ais mo leas ní dhéanainn; Is luaimneach do luaisceadh do bhéalsa, Is ba chomhachtach tú ar cló a chur éithigh
ar éitheach
An Ceangal A Thiarna ná triallann id bhaile dúchais, Is ná hiarrthar chun rialach do cheapadh i Lúndain
Cé gur chiapais mé riamh is gur chailleas púint leat, Is mian liom do scéala nuair a chuirir chugam iad
An Tiarna Barrach chun Donnchadh ghlégil Uí Chéirín, file fiosach fíor-eolach agus breastaidhe cab-ghlórach mí-fhoighneach do thug aithbhear agus imdheargadh ar an tTiarna chionn gan tóir tar lear do bheith in Éirinn, sé sin Invasion, an cúigiú lá fichead de Fhomhar d'imigh thart agus gur mó de dhaor-phian leis an tTiarna an mhoill agus an mhí-phoinnteáil sin ná le neach eile san gcruinne gceathardha go cóimhiomlán
Ní de dheascaibh mo ghlóir do seoladh tusa chun sléibhe, Is níor chaillis liom feoirling fós ná pinginn ded spré; Imirt is ól ar bórd, is crosaibh an tsaoghail, Do laguigh do stór is ní ceolta bladair mo scéil
Riamh níorbh eolach domhsa ag duine ded chéird, Ach slinn agus seol, spól agus anairt is bréid; Is minic leat coróin d'ól sul a dtuilleann tú réal, Seo an cluiche chuir scór bó as do sheilbh gan bhréag
Ní mise do sheol ón gcomhgar tusa chun strae, Ach an ainnir do thóg tú i gcló thar fearaibh an tsaoghail; Do bhraithis an dóich, do bhí an t-eolas agat roimh ré, Is má dheinis an Fómhar faigh domhsa piotruisc tsléibhe
Go bhfeiceadsa fós cóisire greanta agus scléip, Is do leanbh deas óg i gcóiste is banaltra fé; Beidh gradam 'na chomhair le comhachta fearta Mhic Dé Is baistfeam air Bóna cródha cosantach tréan
An Ceangal Siúd chugainn ag teacht go pras de dhruim bóchna, Go trúpach mear na dragain fhíor-chródha; Ar chumha nó ar chleas ní ghlacfaid sítheoilteacht Go mbainfidh Bónapart an cac as Rí Sheoirse
FREAGRA AN TIARNA BARRAIGH AR DHONNCHADH Ó CÉIRÍN Is dubhach lem aigne fear labhartha grinn ded shórt Bheith choíche dealbh gan airgead puinn ná stór I dtúis na maidne is as san go dtí an neoin Ar chapall maide is tú ag caitheamh an tsnáithe romhat
Go bráth faid mhairfir ná tagair liom ní sa mhó Gur ráfla magaidh do cheapas ná ní dá shórt; Dubhart leat cheana agus deirim arís fá dhó Go bhfuil cabhair Mhic Mhuire ag druidim gan mhoill id chomhair
Bodaigh agus ceantanna tharraing ar dtúis an gleo, Rinn bochtaibh a chreachadh gan fearann ná crúdh na bó; chífir an aicme seo dealbh gan luach na mbróg, Is tá tuille den phraisigh geallaim dá fuaradh dhóibh
Níl mac fleascaigh ón Daingean go ciumhais na Laoi Gan iallait dhearg ar chapall go hárd 'na shuidhe; Caroline greanta, whip, watch agus cruadh-spuir ghroidhe, Is déanfam málaí salainn feasta dá mbuataisí
Fuiling go fóill, glac comhairle, cruinnigh do chiall, Tá scilling id dhóid gach ló agus tuille 'na diaidh; Nuair a bheidh bodaigh dá dtreoir gan seoid ag cogaint a srian Beidh mise is tusa ag ól ar bórd mar chleachtamar riamh
Seo banna fém láimh duit láithreach i scríbhinn cheart, Is ní iarrfad spás ná cáirde ach trí mhí go beacht; An té a cuireadh chun fáin le gárda i gcrích tar lear Go dtiocfaidh go dána gan spleáchas arís thar n-ais
A bhile de phór-shliocht Eogain, Chuinn is Airt, Ní dheinir dem ghlór ach mar leoithne den ghaoith i ndeas; Dar a bhfuil de chluig insa Róimh, cé mór an tsuim a leath, Tiocfaidh an Leon ar aith-eol arís thar n-ais
An Ceangal Is ait an tuiscint do dhuine ded shórtsa Sinn do dhul ar chosa tiorma go Cathair na Glóire; Tá an tslí fada 's gan fios againn cá ngeobhaimís, Is bíodh coróin agat id spaga le haghaidh costais an bhóthair
Molann tú labhairt gach am ar Fhlaitheas Íosa Cé gar eaglach leamsa ann ná glacfaidhear sinn; Do dheineassa an cam lem pheann is adamhuighim é, Is beidh do bhillese trom i dtaobh t'fhoghail ar cheirtlíne
Do thug an Céiríneach cuireadh don Tiarna Barrach triall leis gan fuaradh go Flaitheas Dé mar a bhfaghaidís fíon agus puins trí huaire sa ló
Tá an freagra san gceangal
II DONNCHADH Ó CÉIRÍN CHUN A CHARA FINGHIN Ó DON
A Fhinghin, táim fíor-chlaoidhte doilbh le seal Is mo chroidhe im chlí go síorraidhe gan sosadh gan stad; Mé im shíor-luighe im shíodhnaidhe go follas gan neart, Is mo dhanaoid ní shílighim go mairfead aon fhaid
Is cearnaitheach cásmhar táimse 's is anbhúineach, Is tá eagla an bháis dom chrádh is dom lagú anois; Má thugann sé spás d'fháidh nó d'fhear shúgach Bainfead de cáirde lem ráidhte deaghlabhartha
Ó chailleas mo shláinte is nán dom cathú anois, Is go bhfuil fiche don dáta ba ghnáth lem shean-dúchas Agam le fáil fé bhláth le ceart cúinse, Is annsan rachad de rás go háitreabh flaithiúnais
An Ceangal A chumainn tar cách is a ráib na flaithiúlacht, Do bhreabas an bás is mé cásmhar anbhúineach; Is é ar iarras de cháirde ná de spás ar an anchúinse Go bhfeicfinn an lá go mbeadh rás ar allmhúraigh
III MARBHCHUIMHNE Sheáin Ruaidh mhic Seáin mhic Séamuis
Conchubhair noch d'éag an treas lá de July, 1812
Le Donnchadh Ó Céirín Dob fhuiris aithint le sealad ar spéarthaibh Is ar an gcomet bhí os cionn an tsaogail Is sneachta an Mheithimh in ionad an ghréin-teas Go dtraochfaí bile agus curadh de shliocht Éibhir
Níor stad Tonn Tóim dá gleo ach ag géimrigh, Is níor scaip ceo aon ló de shléibhtibh, Níor fhan fonn ceoil ná spóirt ar éanlaith Ó treascaradh Seán mhac Seáin mhic Séamuis
Bile glan d'fhás den rás ó Ghaedheal Ghlas, Is ó ríthe Spáineach ór tháinig Éibhir, De shliocht Fheargais do chuir Alba le hÉirinn; Ba chaptain uasal ar shluaighte Gaedheal é
Nuair a ghluaiseadh go buacach trí aonach Ba chosmhail le Fionn é i dtúis na Féinne, Nó le Achilles i gcathaibh na Trae thoir Ag leagadh a namhad le lonn-neart laochais
Ní raibh eagla roimh anfadh pléar air Lá an mhór-chatha i mBaile na gCaorach, Ach a ghuna ina láimh ag lámhach gan staonadh, Gur glanadh an pháirc is d'Ó Cáinte an sway thug
Is fuiris a cháil gan spás do léigheamh díbh Gur taoiseach flatha é bhí rabairneach déarcach, Gan gruaim, gan doicheall, gan dochma roimh aon neach Ach 'na Ghuaire oinigh le hiomarca féile
Is truagh go bráth gach tráth a chéile, Agus ál óg clainne gan fuinneamh gan téagar; A athair mar iad fá chiach i ndéaraibh, Is Séamus is léan liom in' éagmais
Níl fearanntas i mbailte puirt na hÉireann Ná fuil tuairisc Sheáin mhic Seáin mhic Séamuis, Le feabhas a ghníomh, a chroidhe 's a thréithe Ba thuigthe don tír gur rí-fhuil a shéid ann
Cá bhfagham fear ionad flaith mhisnigh mar é 'nois Chun seasamh le námhaid más 'ndán is
Ó chuireamair Seán chun láir sa
an
don Mhumhain fear clúmhail dá thréithe, B'é an taca i mbun chúil é i gcumhngrach baogail; Dá dtagadh go bráth tar sáil Invasion Ba General áluinn Seán chun laochais
Is brón liom i gcomhrainn an tréan-fhear Is a shlóighte go deorach in' éagmais; Do chuirfeadh a chomhursain go dóirse Flaithis Dé é Le comhachtaibh an Mhóir-Mhic dá bhféadfaid
bhféadadh
Is iomdha fear súgach lúthmhar laochais Is ainnir le cráidhteacht ag tál ar dhéara Ó Shionainn go Leamhain is go ciumhais tSléibhe Mis Ded charaid go dlúth fá smúid ó éagais
lághach oirdhearc soilbhir daonacht
crais is tobar na féile,
gur mhéin leis
Is follus don Mhumhain gur prionnsa é i dtréithe, Bhí acmhuin is lúth, múineadh is béasa ann; Carthain le dúchas, flúirse is féile, Cumann na Mumhan agus rún a gcléibhe ann
Is truagh liom t'athair do mhaireann chun aostacht is do dhearbhráthair ag glan-tál ar dhéaraibh, Do cuireadh ceann banna is crann bagair na Séamus I gCill Fhiachna tar éis fiabhrais dá thraochadh
'Sé creach na truaighe tú id shuan bheith sínte Is do mhuirear gan cruas ag an stuaire luigheadh leat; Beid faid mhairfid fé ghruaim i mbuairt ad chaoineadh; Is, a Sheáin ghil Ruaidh, sin uaim tú is guidhim leat
Guidhim Mac Muire bhí ag fulang na Páise
Is an Mhaighdean Bheannuithe, an bhanaltra ghrádhmhar, Naoimh agus aingil is aspail dá ghárda Suas go flaitheas, is Amen go bráth leis
IV MUIRIS Ó CÉIRÍN Ar leabaidh bhreoite dho i mBaile Dháthuile
Ó Eoghan Ó Súilleabháin, R , oide scoile, a fuaireas é seo, i gCaisleán na Droman, cois Mhainge, 1906
A Dhia ghléigil go réidhe tú mo chúis dom Go dtugair biseach ar mo shláinte gan mhoill, Ó thárla i gcéin i bhfad óm cháirde Ar bhóthar Bhaile Dháthuil' ró-thinn
Níl ach más ann gealladh bás dom Go gcaithfead bheith sásta lem chrích
Tiocfaidh na sé Mhuiris le chéile Dem chine de thréanfhearaibh groidhe: A muirn de bhruinnealaibh mhaordha Ó Shliabh Mis go Béal an Áth' Buidhe
Beidh tuilleadh 'ca im choinnibh cois Féile Agus Donnchadh - tréan-fhear mo chroidhe, Nílim singil, beidh cuideachta taobh liom Ach go mbailighidh le chéile mo bhuidhean
Is mó suairc-fhear gur truagh leo anso thíos mé Ó chois Leamhna go bruach Locha Léin, Ó Bharr Tuatha go bruach geal na Gaoistean Agus ar súd go fíoghair Lios na Groidhe; 'Siad ná fágfadh i dteampall nár chóir dom, Gan aon charaid sínte lem thaobh, Ach do thógfadh mo chomhra dá mbeinn mí ann Siad na hóig-fhir iad nár claoidheadh in aon chéim
V Ó CATHÁIN AGUS Ó CATHASAGH Beagán bhéarsa do chuir Séamus Ó Catháin, fídóir ó Thuairín Ochaigh, chun Uilliam Uí Chathasaigh, saor cloiche i dTráighlí, do bhí ag obair ag Droichead na Féile
'Fhir chalma de Chlainn Chathasaigh, agus 'údair léighinn, De sheana-stoc na Banban ba chlúmhail réim
Aithris dom ó theangmhas gan stiúir ar strae, Nú an fada bheidh sliocht Galla-phoc i ndúnta Gaedheal
A Bhile gan mhairg, a cheap ghroidhe 's a údair saor, Do dhéanas is bheartuigheas sealad duanta is dréacht, Glac misneach is dachoidh , ceapfuighear cúirt duit féin In ionad gach maistín a chleachtuigheadh lionnta is craos
Tiocfaidh an Franncach go sanntach chugainn le faobhar, Go binibeach namhdach granncach longmhar tréan, Do bhainfidh an ceann de dhream na múrthaibh méith
Ní fada uain an t-am sa shauin
huain le cúnamh Dé
Féach ar Dhanair, cér theann an dream iad súd sa Ghréig, Urcar is Gall, Fionn mac Cumhail 's an Fhéinn, Cairbre is Conn, gan douta an triúr sa Trae D'imigh gach ceann dá fheabhas a lúth 's a léim
Imeochaidh an táin so cé táid go subhach 'na ndéidh Sul a fada gan spás, mo lámh leis siúd gan bhréag; Mar bharra ar a gcrádh níor shásamh linn
liúm 'na ndéidh Go mbalcam a mná gan grádh 'na ndúnta féin
Tiocfaidh an lá nó táimse im scrúdadh ar strae, Go nglanfar a scáil as áitreabh úird na Naomh Siúd an t-abhar is an fáth dhom a rádh, atá im údar géar, Ná fuil tuile cé hárd ná trághann ach srúil Mhic Dé
Beidh crith cos is lámh is gártha luatha ag an dtréad, Is gearradh-ghoin cnámh ar ál na múrthaibh méith; Cé fada iad go sámh in áitreabh dlúth-cheart Gaedheal I bhfearannaibh Fáil, is fágaim súd fút féin
An Ceangal 'Fhir shoilbhir mhodhail glac misneach is fonn, Is gairid uait cabhair is tuargaint; Till you will banish and scould both hammer and trowel Gheobhair a mhalairt de chobhair, im thuairim; Ceannuigh gach samhailt dá dtiocfaidh id chau
Ba, capaill, is gabhair is
Do bhanna dhóibh tabhair má ghlacaid mar gheall is geallaim
uin
a bhf
Freagra Uilliam Uí Chathasaigh ar Shéamus Ó Catháin: A Shéamuis Uí Chatháin, a fhir ghrádhmhair charthannaigh chaoin, De shliocht cheannasaigh cháidh is d'árd-fhuil chalma Gaoidheal, Freagra dob áil liom gan plás ar do labhartha grinn, Bhíodh nach gasta mo lámh chun ráidhte a cheapadh ná 'scríobh
Cé go n-abraid éigse deigh-léigheanta as tairngreacht linn Gur gearr go mbeidh léir-scrios in Éirinn is gearradh ceart claidheamh; Fanaitics claona dá dtraochadh treasna is gach díg, Dá ngreadadh le pléaraibh is sliocht Éibhir i gceannas mar bhí
Pastorína féin, mar léighimíd, abarann linn, Gur gearr uainn an téarma go mbeidh Éire glan óna naimhid, As beatha na naomh do rinn sé an dáta do scríobh Míle, ocht gcéad, dhá dheit
dheich a dó is a trí
Preab agus léim, glac tréine is meanmna id chroidhe, Caith do sheol as a chéile is tréig é 'idir spól agus tslinn; Glac arm is éide id thréan-ghlacaibh neartmhara, is claidheamh, Is do bhata breagh gléasta do bhí 'traochadh dragan i ngníomh
Do gheobhair talamh bhreagh aolbhaigh ag déanamh ceannais is tighis, Ba boga is tréada gléigeala is eachra ghroidhe, Cúirt thaithneamhach éigin atá ag méirligh mhalluithe an fhill, Is mar bharra ar mo scéal cead pléireacht sealad le mnaoi
Beidh eaglais Dé ag léigheamh na salm go binn, Is an tAifreann naomhtha gan traochadh dá chanadh do Chríost, Báird agus éigse ar gach bhéarsa ag canadh do shíor Is scamaill ag tréigean na spéire sealad go síoch
Beidh sonas agus séan ar gach aon rud againn mar bhí, Beidh sratha tiugha éisc ag léimrigh le haiteas ón linn, Beidh déirc agus daonnacht dá dhéanamh ar lagaibh sa ríocht, Is gaisce agus laochas i ngéagaibh gach faraire groidhe
An Ceangal A fhir chalma cháidh d'eascair is d'fhás ar sheana-stoc áluinn Ghaedhil Ghlais, Is blasta 's is fearr teanga is lámh dá bhfeaca in aon áit de na héigsibh Beir feasta go sámh gan mhairg ná gláimh is i gceannas in áitreabh shéanmhar, Is easmuirthligh áir dá gcartadh chun fáin 's a' pheanaid dá gcrádh is dá gcéasadh
Lucht taiscithe an óir is chaithte gach lóin dá chartadh gach ló 'na méadal, Fíonta agus beoir, saill agus sógh, gan suim aca in órd ná i dtréanas; Dia hAoine is eadh is mó a chaithid a shórt ag cur feirge ar Mhór-Mhac Dé dhil, Is A Bhanaltra ghlórmhar dá spalpadh mar mhóide - ní bhacfad níos mó ach an méid sin
SÉAMUS Ó CATHÁIN CHUIM UILIAM UÍ CHATHASAIGH A Uiliam Uí Chathasaigh is danaid 's is brón lem chroidhe Leon ded ainm, ded phearsain, ded ghnó 's ded ghníomh, Ded mheon, ded chanadh, ded scannadh is ded ghlórtha grinn, Gan stór, gan gradam, fén ama ag cóip an fhill
Dríodar Danar do mhalluigh an Pápa 's Críost, Níor ghéilleadar do Pheadar is leanadar Mártan síos, Nur ling thar caladh le hallamhuir ghránna an fhill Siad súd a sleachta i ngradam i gClár Luirc Chuinn
A shaoi ghlic ghasta do chanas do ghlór le díodhacht, Dob eol duit me fhreagairt gan easpa gan smól gan teimheal I nglórtha blasta nó ar mheamram chóir le suidheamh I gcló sa teangain gan easnamh id ghlór ná díth
Is eagal liom féin gur bréag do na
An chuid eile den cheathrúin do-léighte Is dearbh liom féin cé léigheas is dhearcas 'na scríobh, Pastorína léigheanta, gur bréag do a chanadh ná 'shuidheamh As beatha na naomh, cé léir do abaraid línn, I gceann a ceathair 's a tré go mbeidh a dtéarma caithte go cruinn
Do phreabfainn go seolta is do gheobhainn le meanmain claidheamh, Do scuirfinn mo sheol idir spóil is sleannaibh gan mhoill; Do gheobhainn arm im dhóid is dá mór-chuirp do bhainfinn na cinn Ach ar eagla stró dá ngóbhail is fanfad go dtíd
ghabhaim hallaí breágh aolbhaigh is baoghalach gur fada go dtí, Ba, capaill is tréada agus téarma daingean gan chíos, Má thagann mo ghaolta i gcéin tar maraibh mar mhaoidhis
gaid
ao
le tigh Bhateman agat
Níl psailm ná Cré dá léigheamh ag sagairt mar bhíodh, Ná Aifreann Dé dá scéitheamh ná carthannacht Chríost, Ná sruthanna éisc ar ghaortha mara ná linn Ach scamaill is spéartha le chéile ag caismirt 's ag bruighean
Ní bheidh fearann ná réim, mo léan
ag ceachtar dár mhaoidhis, Ní bheidh mian ag éigse Gaedhilg is Eabhra 'scríobh, Ní bheidh
ná féile dá dhéanamh ag flathaibh mar bhíodh,
do Ghaedhealaibh dá dhéanam a thógfaidh a gcinn
Féach an Corsican tréan do dhéanadh gaisce agus gníomh, Is do threascaradh tréith, le pléaraibh ar mhachaire, a naimhid, Gur nascadar é i gcéin cérbh fhairsing a bhuidhean, Gan charaid gan gaol gan céile leapan 'na luighe
Níl ach
an
láithreach an coisde 's a' dlí
Is cuirfar anáirde ar chlár na leabhraibh sínn; Beidh Sasanach dána láimh linn d'alpas an tsaill Is do dhiongnas an Cháisc den Pháis le hain-mheas bídh
Eiricigh ghránna d'fhág fé scamall mo bhuidhean, Go scaipithe beárnach lán de dhanaid 'na gcroidhe, Gan fearann gan stát gan cháin gan cheannas gan tigheas; 'Nár mbailte ceart táid, gan bháidh dár dtachtadh gan suim
Dá gcartadh gach ré thar tréan-mhuir mara do níd Go Botany Bay nó i gcéin gan casadh ortha 'rís; Mara bharra ar a bpéin le faobhar go mbearraid a bplaoisc, Nó a gcaitheamh in aol tar éis a dtachtadh le dlí
Féach an Sasanach strae is claon 's is measa ar bith slí, Nár baisteadh le haon de cléaraibh Eaglais Chríost; Paidir ná Cré má léighid ní abaraid í, Is go bhfuil sonas is séan gan baoghal 'na
Ag seo freagra scríobhtha go dtí tú, a Shéamuis, A charaid mo chroidhe is a rí-fhir na saor
Do thug tumadh nó trí dod chlí chneas-ghléigeal Go grineallaibh síos i linn na n-éigse
{N L225} {L iii} {B 1813 19T} {G L} {U 0312} {C Prós} {M 8} EAGNA FHIRINNEACH; no, SMAOINTIGHTHE do gach LA DO'N TSEACHDMHUIN
Air na Sgriobhadh ann Iodallais, leis an oide bhfoghlamtha, ccrabhadh, iodhon, an tathair Proinsias Paul Segnary, Aon do Chomhluadar Uird Iosa, agus Seanmoirighe deaghnach do'n Phapa, iodhon, an Dara Innocent Deag
mar aon le MINIUGHADH air na neithibh a ta riachdanach chum DEAGH-FHAOISIDINE, agus DEAGH-CHUMAONIE
Le molla, agus le ceadughadh
Air N'athrughadh o Bheurla go Gaoidhlge, Le Seaghan O'Connuill Ag seipeal Thuath-na-Dromun, an Dara La do Mhiosa na Bealtuine, an san Mbliaghain d'aois Chriosd, 1813
{L xi} CHUM AN LEIGHTHEORA
Ma stadan priomh reoth clug, caithfe an chuid oile go leir seasamh; mar sin ann san Duine ma dalltar suas le ainbhfios ceud chumhachd a Anuma, se sin an tuigsinn, ni fheadfudh an toil do rithean le imtheacht na tuigsionna oibiriugh a cceart
Ni iongna da bhrigh sin ann a'r laothaibh go bhfaicimid miriaghaltacht chomh mor san ambeatha na ccriosduighthe; badh iad adhbhair fa deara san, ainbhfios agus mio-mhachtnadh air shomplaoibh an Chreidimh
Ann san ait ann nach bhfuil aion Eagna (a deir an Teagnach) ni bhuil aon mhaith, Prov
19
Agus sgairteadh an Fhaidh Jeremiah amach, go bhfuil an Talamh go uile an fhasach, do bhrigh nach bhfuil aoin ann do mhachtnuidhean, Jer
A nois a Leightheoir ghradhuighthe iondus na tuitfeach tu ann san a'r choitchion so, ni bhfuil sligh air bith is fearr dhuit, na an fhirinne chur os do chomhair, agus a iaraidh ort amhurc sul do thabhairt uirthe gach a la; chum na chriche si do gheabhair ann san Leabharan bheag so roinn ath chumuir thairbheartach Leir-smaointighthe chum tu ghriosughadh chum fuatha do {L xiii} ghlaca do'n Pheacadh, agus chum an pheandhois a dlighthear dho do sheachana, ni she gur ab fhuirise mar so a mbeagan, a chur a dtuigsinn a nios iomlaine agus a nios glaine dhuit
An san chum na criche is fearr do dheunamh diobh, tog an tsligh si mar leanas
Gach maidion, chomh moch is bheir as do leaba, adhair le eagla agus le Naomh uirim aoird an Dia do chruthaigh thu, beir a bhuidhe leis do thaoibh na mor-mhaitheasa go leir do ni dhuit; agus aitchir air thu shoillsiudh chum a fhaicsionna go iomlan creud a mheid d'olc a aitheanta do bhrise, iondus tre do bheith mar sin treortha o laimh De, go ccaithfeadh an la san do'd shaoghul mar badh choir do Chriosduighe cheart a dheanamh
Leigh an san an smaoineadh do ainimnighthear do'n la san laithreach; ach leigh e le suaibhneas, agus le aire chirt do gach punc, oir ni thogbhaid loingeas do rithean roimh an ngaoith go brath pearluidhe; ach togthar iad leis na arthaoibh do chseolan le ais chuan, agus do thidh air uairibh chum ancoire
A nois da ccuirfeach an coinghioll do bhainean le do shligh bheatha, air uairibh bun-os ceann tu leis an stuidear a ta riachtannach chum na firinne si do thuigsinn go grinn; na tabhair leithsgueul air bith, gan rith chomh maith agus is feidir leat, air aon Smuaineadh a mhain
Cia ag a bhfuil a fhios, na go ndeunfach aoin leigean a mhain do'd shuil air, do chroidhe do shoillsiugh Go obun
oir is minic thaisbeanan Dia gur a be {L xv} fein an Sollas firinneach, do bhrigh mar rith na lasarach go ndoirtean Sollas a Ghras le prap na sul
Da bhrigh sin da ccuirfeach do ghnotha saoghulta druim tu leis na Smuaintighthibh si do leigh a dtraith air maidin, leigh iad ag an Aifrionn, no ann san oidhche roimh dhul air do leaba dhuit, agus leo san go crabhdadh criochnaidh do la; nigh do ceangaltar ort do dheunamh go cinte air laothanaibh Saoire, do bhrigh gur ab iad is iomlaine do gearthar a mach chum seirbhise an Tighearna, agus ag so mar dheunfair, maidion agus trathnona, tu fein do scrudadh amhail is mar dheunfadh ann a sgathan
Chum na criche si, a taid da smaoineadh ceapaighthe do'n Domhnach
Na dhiaidh so go leir, muna dtigh leat an iomlaine do leigh, leigh an Urnaigh do chriochnuidhean gach machtnadh dhiobh go Diadha; o chum buadh do bhreith air an Bpeacadh, go bhfuil se ro riachtanach aguin a'r lamha, mar Mhaoise, do bheith do ghnath arduighthe chum Flathais De
Caithfeam, mar mhuinean a'r Slainetheoir dhuinn, bheith ag Urnaighthe go comhnuightheach, Luke 18
Da ndeinir do'n reir sin cleachta do'n tsligh si, biodh dothchas ladair agud, go ndeunfaidh an Tighearna Trocaireach ceadhna do thug a radharc do na dallaibh le beagan cre, usaid d'on bheagan duilleog suarach so, chum a Mhormhiorbhuiltidhe d'athnochainn ann d'anum, ag dorta Sollais Sioruidhe na eagna firinnighe ort, noch do reir mar deir an Fhaidh Rightheamhuil linn, Nor ab e is tu'is do eagla da'r nglaca roimh fheirg De, Psal
10
An MOLA Do leigheas an Tra'chd beag ath-chumuir si, le a raidhter Eagna Fhirinneach, etc
agus ni bhfaighim aoin nigh ann, na reidheann go freagarthach le Creidiomh an Teampuil, agus nach bhfuil oireamhneach chum Spioraid na Aithrighe do mhuisgilt anna Nintinibh si, do leighean e le aire chirt
Seaghan Ingleton, Dochtuir Sorbon
Permis d'imprimer
Fait ce 26 Mars, 1699
M
De Voyer
#*# Fianugh An Cheud Smuaineadh, do an Domhnach
Do an Pheacadh
An Cheud Mhachtnadh Ta an Peacadh mastadhthach do lathair De
Smuain, an tan do thuitean tu a Bpeacadh Mharbhtha, go bhfuil tu an san go firinneach agus go follus, mio-thaithneamhach do lathair De, tarcaisnion tu e, agus tugan tu masladh dho, ni blanndar 1 , na bladman 2 an sgeul so, ach firinne soleir
#1# Oraidiocht #2# Cruth-Atharu'ghadh Ag so mar labharaid na Aithreacha Naomhtha go leir; na Diadhrighe le cheile, agus an Sgribhin Diadha fein, mar ar frith raidhte, Go neirgean an Peacach suas anaghaidh De, do dtugan mastadh do, ni e sin amhain, ach go dtigh do fa dheire gabhail da chosaibh ann
Acht far'aor do bhu feidir go ndeurfach tusa leat fein, nach chum feirge do chur air Dhia do ni tu an peacadh, ach chum friain do leigean le d'ainmhianaibh fein, ach biodh gur bhsior san, is iontuigse dhuit go bhfuil da ghne tharcaisne ann, mar ata tarcaisne dheonaightheach: agus taobh-tharcaisne: nach sin tu tarcaisnighthe ag do mhach, ag do sheirbhiseach, no ag do mhnaoi an tan do thugaid easumhalacht dhuit
Nach bhfuil neam-shuim deunta do'n phrionnsa san, ag an te do bhrisean a dhligh
Nach maslaidhean tu do charaid an trath do ni tu neamh-shuim dhe, agus tugan tu do dhrom leis; agus nach bhfuil an Breathamh san tarcaisnighthe ag an te do ni go droch-mhuinte cuir da lathair
An san breathnaigh go grinn, an tan do thuitean tu a bpeacadh, Go dtugan tu di-mheas do Dhia, mar deir an Tabsdul ag brise a dhligh, Rom
Biodh nach ndeinean tu e le aoin reimh-intin, deinean tu e le do ghniomharthaibh, le easumhalacht an-aghaidh a Aitheanta, le gan eagla bheith roimh na cheart, le gan suim do bheith ann a uile Chumhachtaibh, le gan toradh do thamhairt air a Mhordhacht dochuimsighthe d'amharcas do pheacah, d'fhuathain, do choisgean e, do ghlacan gnas chomh mor san leis, air sligh da m'fheidir Dia domharbhtha do bhasughadh, gur bhas do an Peacadh marbtha, smuain da bhrig sin, ar cheart do neach air bith bheith chomh neamh eaglach san roimh an Bpeacadh, is go ndeurfach, nach d'fhonn feirge chur air Dhia do ni se e, ach chum sasaighthe da ain mhianaibh fein
An Dara Machtnadh
Cia e sin, an Dia da dtugaimid Aithis
Smuain, cia e fin, an Dia air a ccuirean tu fearg
Samhluigh chomh maith agus is feidir leat, nigh eigin chomh do-chuimsighthe sin breadhthacht, is n'ar bheag aon radharc am hain dhe, chum lucht a fhaicsiona do chur a dtairchim suain 3; air shligh gur bhfearr le neach a fhaicsinn air feadh aon mhomaid 4 amhain, na air feadh moran saoghul, bheith na mhaistir do air sholas an Talmhan go uile, meadhach Mordhacht do an tsamhuil sin, aon odhmus do nor fearr gach anro d'fhulang ann san Tsaoghul so, na riaghlugh os ceann an domhuin; tuig fa dheire Mordhacht do'n Tsamhuil sin, le feargugh, noch le aon smuaíneadh amhain, nor mho dholc e, na na Flathais do chuir air neamhnigh 5
#3# Adtaimh #4# Taisteog #5# Do leigh Agus na duile chur air ceul 6 , agus creud chum a dtiocfach do smuaintighthe mar so air Dhia
Far'aor a ta fos aníos dochuimsighthe na mar is feidir leat do mheas
Meadhach, ma's feidir leat, iomlaine is mo agus as ro mho na san, dubail iad cead agus mile uair, meaduigh 7 iad le figíuíribh 8 chomh iomdha agus a taid raelti air an speir, cainthinighe ann san nga graine, agus braonach ann san bhfairge: fos biodh a fhios agud, go bhfuil an chompar'aid si go leir, a ccoim-mheas do Dhia, a nios dochuimsighthe na da ccuirfidhe an pheisdin is lughadh
A ccompar'aid leis an ndhomhun uile
#6# Comh mheasga #7# Aibhsigh #8# Fíogharaibh Creud an san is feidir leat do thuigsinn ris an bhfocul so Dia
Creud ann do thuairim is cial do, ann abheith do ghnath ann a'r aimsioraibh go leir
Ann a bheith do lathair ann gach uile ait
Ann a bhfios gach firinne do bheith aige
Ann a bheith na Mhaister air gach iomlaine
Ann gach uile mhaitheas do bheith aige
Tre na bheith abalta air gach nigh da fheabhus do dheunamh
An Tighearna so mar sin fein, do mhordhacht dhomheasda, an Bhith is fearr air bith, tiobraid agus tu is gach uile mhaithesa, na ndeunfach aon radharc amhain air, solas agus sean sioruidhe dhuit, ann san Tighearna so, le Peacadh marbhtha, gabhan tu do'd chosaibh gan uabhain
An Triomhugh Machtnadh
Cia e an Peacach
Smuain, cia do ni cuir anaghaidh an Tighearna so, agus bheir masladh chomh mor san do, smuain ort fein do thaoibh do chuirp, an bhfuil ann ach sgail bheag fa sgeibh chre
Ni bhfuil ach fior bheagan bliadhan o na rabhais ann air aon chor, agus a ngearr aimsire iosfaidh na piasduighe thu, agas an mheid d'fhanfadh dhiot deanfadh luaithreadh dhe, agus an bhfaghan an luaithrean beag so ann fein eitiol anaghaidh De
Smuain ort fein a ris, do thaoibh d'Anuma: gur geineamh tu a Bpeacadadh an tsinsir, nach tuisgeadh cruthaigh thu na bhighis ad namhuid ag Dia, ad sglabhuidhe ag an Ndiabhul, sgartha le grasaibh, agus dibiortha go sioruidhe o Fhlaitheas De, a si staid iomlan ann ar rugamh thu, a ndaille ro mhoir aigine, a mailis urchoidigh ann san dtoil, a dtuirse roimh dheunamh aon mhaitheasa, agus lionta d'ainmhian thartmhar chum gach nilc
Ann na cheann so go leir, cad ar chuiris fein leis, leis an oiriad san do Pheacadhaibh gniomhartha, droch-chleachta, agus claonta anaghaidh an Chirt Dhiadha, d'iompuigh tu air mhodh n'ar bhfiu thu na Grasa Diadha do bhronadh ort
Ma is mian leat fos tu fein do breathnugh anios fearr, samhluigh go cchuirfidhe accomparaid tu le daoinibh an domhuin, le gach araibh, le gach a bhfuil, agus le gach a mbeith; cia dheanfach iongna dhiot ameasg sluaighte chomh mor san, cia ag a mbeith speis ionut
Mar an bhfuil ionut an san ach neamh-nigh do lathair sluagh creaturidhe do'n tsamhuil sin, is iontuigse dhuit na fuil aoin nigh ionnut do lathair De uile Chumhachdaigh, a Ccruthathaoir uile, ann a radharc, nach bhfuil ionta so go leir, ach mar is na beidis ann air aon chor
Ach creud a deir tu a nois leat fein
Nach tu an dallacan tre do Pheacadhaigh, do bheir maseadh do'n Tighearna
Is sgeul ro chinte, na deunfach an chuil, da neirgeach anaghaidh na greine danacht chomh suathantais
An Urnaigh
Ni feas dhamh, a Thighearna, cia acu is mo da'r ab coir dhamh iongna do dheunamh, d'fhoise dholabhartha sa ag fullang liomsa, no mo mheardhanacht fein ag cur feirge ortsa
Ag sin tusa ad Impire mhordha, timchiollta le sluaightibh do-airmhighthe Aingioll agus Naomh, agus ag faghail radhairc air do mhordhacht, crithnid uile le naomh uirim dhuit, agus air ball-chrith le uadhbhas, ag sior radh gan teorain, as Naomhtha, as Naomhtha, as Naomhtha, agus nach leor leo gach mola do'n chailiocht san, foluighid a Ceinn, agus tuitid go crith-eaglach ann do lathair, iondus nar bhfiugh iad seasamh a bhfiaghnuise do shuidheachain Riodha, agus an tan bhid an chuimhdeachta Ghlormhar so, ad adhra-sa, agus ag tuitim a rachtaibh daor ghradh agus umhalachta dhuit, meise am peisd reo fhuathmhuir ag tabhairt masladh dhuit, agus ag gabhail do am chosaibh ann do chuid Fola Fior-uaisle
Do Throcaire si, Agus mo Mhailis si, ni feidir le ceachtar dhiobh a bheith a nios mo, do Throcaire si ag fulang liomsa, agus mo mhailis si ag sior chur feirge Ortsa, do thuilios an tan do Pheacaigheas na deunfach an Talamh m'iomchur a ni badh shia, na conghfach na Duile liom os san suas, nach ndealrochadh an grian orum go brath, acht o gach saighnean, gur chirte toirthneach do phleusga orum, do thuilios e, do thuilios e
an trath nach leor an tineadh d'adhain d'feargsa cheannafein chun peandhais dhamh
Ach anait si go leir, tairigion tusa maitheamhnas dhamh a Thithearna, agus is tusa is tuisge do thighe chum siochanadh dheunamh liom
Och a Mhaitheas air a leitheid riamh na cualthas tracht
Och a Fhoide nor dhuit do dligheamh d'onoir a bheith agud, Och a Dhia, amhain
Iondus go dtiocfach liom freagairt a meodhan eigin, do ghra chomh mor san: eisdigh go uile a Chualacht na bhflathas, cad anois is meodhan liom, agus ghealaim do choimhliona
Ta intin daingion agum, da mbeithgan Ifrion do bheith ann air aon chor, fuath do ghlaca do'n pheacadh, do bhrigh gur ab e olc is mo e, agus tridh na bheith mo's graineamhuil do lathair mo Thighearna; agus da mbeith a dheimhin agum go rachfuin saor o pheanaid, air mhaitheas an domhuin uile, na deunfain e an athuir
Os so suas, deunfad, a Spiorada Beanuighthe, bhur Ndia si agus mo Dhia fein, do smuaineadh a bheith amhuil as mar ta; na mhaitheas dochuimsighthe, do-mheasda, bhiothbuan, le fairge mhoir-lionmhair a Throcaire, le ar feidir doimhneacht dubhaigein do-chuardaighthe mo mhailise do shlogadh suas
Na Suile si, na Lamha mio fhoirtiunacha so, an Teanga thruailighthe si, ni sheadh, an corp so go leir do bhigh na chonghnamh chum mo mhalluightheacht, beith feasda na mheodhan agus na chonghnamh chum m'aithreachais
Da bhrigh si, air son do mhaitheasa, air son onoireadh d'ainime, deonaigh go mbeith mar so, agus le trocaire chur a cceann trocaire, mar so iompoigh mo chroidhe iondus go mbeith me an san aimsir ata le teacht, chomh dileas is do bigh me roimhe si malluighthe, agus go riarfuin tu chomh mor as do chuireas fearg ort, agus anois go dtosodhain leis sin do dheunamh, agus leanamhuinn mar sin go brath aris
Amen
Pater etc
Ave etc
An Dara Smuaineadh do'n Luan
Priomh adhbhair airigh do mheadaighean urchoid an Pheacadh
An Cheud Mhachtnadh
An Ait
Smuain, an ait ann ar Pheacaighis, do lathair de Do chonairc tu, da bhrigh sin os comhuir sul d'fhir dligh, na'r bhris tu a dhligh, a radharc do bhreathaimh nach ndearnadh tu sgige fa na pheandhos: a bhfiadhnuise d'fhuasgailtheora, nar ghaibh tu d'ad chosaibh ann a chuid Fola: a radharc mordhachta do-chuimsighthe do Thighearna, nar dhiultais a charadas: nach ndearna tu sglabhuidhe dhiot fein dha namhuid, agus ag dluthughadh leis, na tugais amus air do Thighearna chuir as a chathair Riodha: ann aon fhocul do Pheacadhaighis
A nois ma's mian leat Peacadhugh go brath airis, aimsigh ait eigin ann na faicsidh Dia thu, cionnus air aithearach sligh, is feidir dhuit bheith chomh ceanndana san, as rith trigh mhalluightheacht do lathair an Tighearna uile Chumhachdaigh, do ni trom dhioghaltus air an Bpeaca, agus le meid a ghloire na feudfach sulang le malluightheacht
Cionnus is fesder dhuit, a deirim, bheith chomh ceann-trean san, is Peacadhugh a bhfianuise do Chruthaightheora, ni na leigfeach eagla no maire dhuit do dheunamh os comhuir do chomchreaturadh
Is sgeul ro chinte; gur lughadh do thadhbhacht Peacadhugh os comhuir an domhuin uile, na a radharc De amhain
An Dara Machtnadh
An Trath
Smuain, an trath ann ar chuir tu fearg air Dhia, is o thainigh tu tre Shacramint an Bhaisdighe chum bheith ad leanabh aige, tar eis do Thighearna chomh minic sin da cheadughadh dhuit teacht chum na Sacraminti, tar eis tu da gheallanhuinn chomh minic sin, ann san bhfaoisidin do bheatha dho leasughadh, tar eis mhic De d'fhaghail bhais chum na tuitfeach tu ann san Bpeaca os san suas, d'aimhdheoin agus an oiriad d'ad dhuadh do fhaghail, chum na cuirfeadh fearg air Dhia, da aimhdeoin sin go leir do chuir tu fearg air
Do chruthaigh Dia thu le fior-ghlaine as a mhor mhaitheas fein: do thoghamh se tu tar mhuaran, da mbeith go ccuirfidhe air en Saoghul iad, nach moide go ccuirfidis fearg air go bruine an bhrath, do thug suas tu anduthaidh Chriosdamhuil ann ar feider dhuit sollas firinneach an chreidimh Naomhtha do ghlacadh; ag so gach aon mhoimead d'ad dhion e: saothruidhean dhuit biadh, eudach, agus a'rus chum bheith ann, agus ni she amhain creatuirighe fa do bhun fein d'ordughadh chum do sheirbhise, agus fos do bheir fior-ghno do na Aingiollaibh ad thimchiol, le cad a liadhacht smuaineadh Diadha #a# , bheir cuire dhuit, cad a liadhacht cruagh-chas baoghulach o na saoran tu, agus nach ro mhinic d'fhanan suas o pheandhos do bhualadh ort
#a# As air do shon do dhoirt se a chuid Fola, agus as dhuit a ta a Naomh chorp Glormhar ullamh aige ann san Tsacrammint; as dhuit si a ta storas fialmhuireachd a ghras go leir air diain-leatha; dhuit si a ta sonnus fioruidhe Paraithis taisgithe
As ortsa do smuaineadh do ghnath: tusa d'fhaisgean le na Chroidhe, as tusa d'oileamhun eidir a dha laimh, agus so go leir, an tan do ni tusa tre do Pheacadhaibh an masladh is ro mho is feidir leat do thamhuirt d'ad Shlanaitheior, agus fracaidh tu amhail as mar deurfain, na ciocha so bheir oileamhuinn dhuit
Ni bheith na beathaigh allta fein comh mio-nadurtha, ach gur mo bheith naire ortha, da mbeith aoin chreatuir dhiobh cionntach a ngniomh chomh suathantais sin
An Triomhugh Machtnadh
Na Meodhain
Smuain, creud iad na meodhain da ndearnaidh tu usaid chum tuitim ann san Bpeacadh, ni she amhain tuitim ann do lathair De, agus eidir a dha laimh, ach d'iompuigh tu a thamharthaisigh fein mar aramaibh na chuine, na ceudfadh so do thug dia dhuit chum leasa d'Anuma, crued I an chrich chum ar chuir tu iad
Na suile si, na lamha so do bhigh na cconghnamh chomh spadanta san chum an oiriad san do Pheacadhaibh malluighthe, an corp san do naomhaigh Dia le na Naomh-chorp fein chomh minic sin, agus tre na bheith go cinte do lathair ann, creud I an chrich chum ar chuir tu iad uile
Do thug Dia saor-thoil dhuit air an ardmhaitheas do ghradhugh, agus tusa ag tarcaisniugh tiobraid na beatha sioruidhe, ad lorgairghe ag rith a ndiaidh lochan salach, do thug tuigsinn dhuit abalta air an bhfirinne mbunadhusaigh do thuigsinn, creud I an chrich chum ar chuir tu I, ach do ghnath da cur chum meodhain no eigin chum feirge do chur air do Thighearna
Ni sheadh, os a cheann san, amhail is na beith ach neamh-nigh droch-usaid do thamhairt do na creatuiribh anaghaidh fein
Do rinne tu me chum seirbhealta le do Pheacadhaibh, do thuirsigh tu me le do mhídluightheacht, Isa
43
Do bhrigh go bhfuil Dia ro mhaith, do bhrigh go bhfuil se Morthrocaireach, do bhrigh go neisdean go foideach, agus go ccuirean air cairde uait a pheandhos, do bhrigh gur chuir na Sacraiminti air bun mar leighios d'ad Pheacadhaighibh; is airigh gur leis sin do thogbhan tusa breis ughdarais chum feirge do chur air, ag radh leat fein, deunfad an Peacadadh so agus an Peacadh ud, agus an san cuirfid ann a bhfaoisidin iad: nach critheaglach an nigh e si, fara'or, chomh maith as nach mbeith duine sasda le Dia do mhealla, ag iompogh a chreaturighe fein anaghaidh; ni fu lair leis Dia fein do bheith na chonghnamh chum leirsgris chom sganradhamhuil sin, amhail is mar deurfain uaigh fein
An Urnaigh
O fhairge na Trocaire, och
a Dhia badh dochhuimsighthe ceart, agus badh dochuimsighthe fuath d'an Pheacadh, ni thainigh me riamh roimhe si le dolas chomh mor chum me fein do shleachda ann do lathair na a nois, an tan smuainim air mo mhionadur fallsa fein, chomh maith as na beith ann ach neamh-nigh fearg do chur ort le do thiodhlaicibh fein, do rinne me usaid fos dhiot fein ann d'aghaidh fein
Le meodhan creidimh, do rinne tu a Thighearna, do Throcaire chur a cceil dhamh, do fholmhuigheadh tu d'fheitheacha go leir, chum go ndeunfadh go easgaidh dabhach leighis agus slanaighthe dhamh, ann a naomh Shacraimint na aithrighe, acht meise am beathach thruaillighthe, d'iompuigh me gach conghnamh dhiobh so chum ciontaighthe ann d'aghaidh gan suim ann do Throcaire
Da fheabhus do bhighis liom, as ro mhoide chuir me fearg ort, ciodh go ndearnadh tu gach meodhan ro easgaidh chum me d'ionnlaidh o am Peacadhaibh, sin mar is danaide do rith me reomham ag raobadh d'aitheanta
Nior bhfulair dhamh, amhain, sgail eigin leithsgeil do bheith agum ann mo Pheacadhaibh acht far'aor, sin me gear ann san fein, och
A ard Cruthathoir, cad an san fa deara dhamh iompogh an chuirpeach mhaluighthe ad chuine
Ar cuireamh ann a threo me le aoin riachtanas cruadha'lach
Nior cuireamh air aon chor, nior cuireamh na le cath do dhruim aon mhor-mhaitheasa air bith, ann aon fhocul, ni raibh aon truig agum chum rith air m'aghaidh an Peacach mhalluighthe
Nior gheall an Diabhul dhamh, mar gheall dhuitse air an bhfasach, rioghachda an domhuin go leir ach bheith da reir, do gheall solas chomh diombhuan san dhamh, is gur eala'idh uaim mar an sgail, solas chomh graineamhuil sin do gheal dhamh, go raibh an dorchadas fein fa naire tri'd, agus go ndeanfach trachad air amhain, an speir uile do liona d'aicid
Agus chum me fein do unfairt, agus d'iomluasga ann san ccamaradh salachair si, do thug me tarcaisnigh dhuitse, a fhairge mhor-lionmhar na millseachda sioruidhe
Aseadh, as air an mbeagan so, nar ab air eigean is feidir a readh go raibh, is air an mbeagan so, do thug me drochmheas d'ad thamharthasaibh, as air an mbeagan so do chaill me do charadas, nar mo is fiugh an ceim is isle dhe, na bheith do neach na mhaistir air dheith mile saoghul; agus is air an mbeagan so, do Pheacadhaigh me ann do lathair, agus do chiontaigh me ann d'aghaidh
So do rinn me, agus fos do chim tusa a Thighearna, agus do dha laimh air dian-leatha chum me do ghlaca tar ais am dhuine no, mar an mac ndioblasach ann san tsaoisgeul, ach mandeim aithrighe fhirinneach o chroidhe
A nois o is mar sin a ta, amhurc
Ag so me ag rith chughad; agus air son mo ghra do ad mhaitheas, da dtug me masladh chomh minic sin, d'eisdean liom, agus do ghlaodhan orum, fuathaim mo Pheacadhaigh os ceann gach uile uilc, adamhaim iad mar an oiriad san meirleachasuighe uadhbhasacha anaghaidh do mhordhachta, futhaim iad mar dhiabhulaibh Ifrinn
Acht ce ta d'fhonn orum, a Shlanaitheoir, mo bheatha dho leasughadh, ona feudfain sin do dheunamh le brigh mo naduir fein, impidhim do chonghnamh, agus sirim tu go umhal, tre na cneadhaibh dian-sgaoilte daorghonta so, mar an oiriad san beul ag lamhairt ann mo phairt, tre mhor-luaidheacht do chuid Fola, agus tri'd fein, gan a leigean dhamh, os so suas, do thiodhlaici fein d'iompogh go brath aris mar aramaibh chum mo mhalluightheacht, ach go mbeith do Throcaire, agus gach leighios d'ar fhagbhais anaghaidh mo Pheacadhaigh, na nocheangallaibh gradh, chum do sheirbhealta a nios diograisidhe
Amen
Pater, etc
Ave, etc
An Triomhugh Smuaineadh do'n Mhairt
Do ni an Peacadh naimhde dinn do Dhia
An Cheud Mhachtnadh
Fuathain Dia na Peacadh
Smuain, an fuath do-chuimsighthe a ta ag Dia don Pheacadh; da ngluaiseach an toil do rithean a ndiaidh a ainmhian fein, griosaidhthe le fonn gradh, leis an ccoisceim ceadhna, ag teimhthe o an olc, le fonn fuatha dho, do bhu feidir an san a readh go firrinneach, mar a ta Dia na ghradh go leir, na ghra dho-chuimsighthe, na ghradh ann fein da mhaitheas do-chuimsighthe fein, mar sin is eigean do go riachtanach, bheith an fhuath iomlan, an fhuath dho-chuimsighthe, an fhuath ann fein do gach gne Pheacadh, agus an fhuath dho-lamhartha, tre na bheith masladhthach da dhiadhacht da bhrigh sin, cuir a deannta a cheile gach fuath is mo da raibh ag na eascairdibh is mo d'ar mhair air druim talmhan riamh da cheile; cuir a cceann a cheile fuath na ndiabhal agus na ndamantach ann Ifrionn do Dhia; agus cad chum a dligh sin go leir, fara'or, ni bhfuil ann ach sgail bheag a ccomparaid do an fhuath dho-chuimsighthe a ta ag dia do'n Pheacadh mharbta, ciodh udhbhasach fos ata, do ni tusa do bhu feidir a thaisge go macnaiseach le do chroidhe, miosa air muin mhiosa; agus faisgean tu le do chliabh, chom maith agus nach piasd Ifrionnda do bheith ann, ach creatuir ro aluin eigin do cuirfeach solas ort
An Dara Machtnadh
Fuathain dia an Peacach Smuain, nach e amhain fuath do bheith ag Dia do'n Pheacadh, ach do an Pheacach mar an cceadhna, do bhrigh go bhfuil mar sin
Ataid an Peacadh agus an Peacach a deir an Teagnach, ro an fhuathmhur do lathair De, Sap
Da bhrigh go bhfuil na Pheacach, sin na namhuid ag Dia e; agus lionan achroidhe d'fhuath dho, agus buaileadh pian marbhtha agus damnughadh sioruidhe air
An fhaid bheith an Peacadh na choimh lionan ag an Anum san, ni fheudfach Dia aon charadas do dheunamh leis, agus ni fheudfach eisdeacht le aoin eidirghuighe uaidh
Biodh go dtuitfeach an Mhaighdeain Ghlormhur fein a Bpeacadh Mharbhtha, do bheith ann san gan amharus, ag Dia da Mhathair, fuath a nios mo na bheith do an aithirnimhe; agus da bhfaghach si bas air an staid sin, do bhfeurfach breathamhnas uirthe mar aoin leis an Anumnaibh damunta go tineadh shioruidhe, gan suim na tadhbhacht do chur ann na ndearnuigh do mhaith-ghniomharthaibh naomhthachta riamh roimhe sin
Agus d'aimhdheoin dearbhthacht na sirinne si do bheith aguin, cionnus is feidir linn go grinn, a thuigsinn cad e meid an fhuatha a ta ag Dia d'on Pheacadh
Amhuirc an ni do-chreidte, ach firinnech so: tre aoin Pheacadh Marbhtha amhain, do ni aoin Pheacach amhain, gur mo do dhobron do ghlacan Dia, na gheibh do shasamh ann ar ghaibh thoruin, ann a bhfuil laithreach, agus le teacht, do mhaith-ghniomharthaibh o an ccualacht Aingilidhe uile
Fil an san tar ais gus an ait, le truadh ghniomharthaibh, nar raob tu aitheanta De, fil, ach smuain gan mhearbhthal, gur mo do ghnas do ghlacan Dia leis gach ainmhian graineamhuil dhiobh so, na gheib do thaithneamh ann sna faigibh uile, ann sna mairtireachaibh go leir, an sna Coinfeasoiribh go leir, ann sna maighdeanaibh go uile, ni sheadh, na a Naomhaibh agus ann Aingiollaibh na bhflathas leir-thineoilte ann aon dram; air mhodh da ma fheidir dolas do chur air Dhia, go ccuirfeach do Pheacadh amhain, a nios mo buaireadh air, na chuirfeach an umhalacht uile do sholas air, cad roimhe an sann a bhfuil d'eagla, muna bhfuil eagla ort roimh an Bpeacadh
Do bhu fearr bheith ad mhadaradh mharbh, no ad pheisd fhuathmuir, na bheith ad Pheacach
An Triomhugh Machtnadh
An Criochnughadh is ion-tuigse dhuin o an da Pointe Dheunacha
Abuir mar so leat fein: ta fuath dochuimsighthe ag Dia do'n Pheacadh, agus am thaoibh si, is annsadh liom e na m'Anum fein; is mo an tadhbhacht do ni Dia d'aoin Pheacadh Mharbhtha amhain, do thaoibh a uilc, na an tsuim do ni do gach ard mhola Trocaireach do bheir an chuirt Aingilidhe le cheile dho, agus do nimsi neamh-speis chomh dith-ceilidhe sin de, go ndeinim e gan aon luadhachtsaothair air bith; agus fos deis a dheunta, do nim a mhaiodheamh, glacaim mordhail trid, agus insim e mar ghniomh mor ghaisge
Chum a chinn do bhualadh fa an Bpeacadh, do lion Dia le comharthaibh a chirt, neamh, talamh, agus Ifrionn, chum a chur a dtuigsinn dhuin cad e an fuath do-chuimsighthe a ta aige d'aoin Pheaca Marbhtha amhain, bainean se do mhoran da chreatuiribh a mhaitheas do chuimsighthe, se sin an bheatha shioruidhe, agus buaileadh pian dochuimsighthe ortha, se sin damanugh sioruidhe, agus meise a radharc an Tighearna dho ni an dioghaltas so, ag damhus agus ag sugradh, ni la aoin Pheacadh amhain, ach le moran diobh air mo choinsias, gairim go sugach, do nim greann, collaim, togbhuim radharc na speire, agus an eudach dhaor, go mordhalach rithim reomham, mar is na beith an talamh math a dhothuin chum me d'iomchur
Cia a ta an san meallta, Dia no meise
Ta Dia dearmadach no an domhun meallta; agus ce acu so is firinnighe
Och mo nuar, a ta mordhaille iongantach na Bpeacach na'r doith leo iad fein do bheith saidhbhir, seanmhur ag unfairt ann na ainmhianaibh truailighthe, an tan do bhid fuathmhur do lathair De, agus na naimhdibh aige, agus ag an ndrung neamhdha; fara'or is fior gur fuathmhuire iad na Asail gan chroicin, agus na diabhail Ifrinn
An Urnaigh
A Dhia uile chumhactaigh, a Righ na Righthe; agus a Thighearna na Dtighearnaighe: muna mbeith gur chum doGhras d'impidhe, do thiocfain, cionnus do gheabhach bruid chomh grana liom, a ta na namhuid agud, agus na Pheacach mhalluighthe, ann fein, e fein do thaisbeainn ann do lathair
Ni fhuathais tu aoin nigh ach an Peacadh, agus nbhfuil se ach rocheart go mbeith fuath do-chuimsighthe agud dho mar an olc is mo ann d'aghaidh fein, agus go foirlionta accuine do thoile ro Dhiadha
Ach fuathain tusa obaireachadh na malluightheacht, gidheadh, na futhaigh a Thighearna, d'obair fein ann umsa, do chreatuir, amhuirc d'iobhagh, ciodh curtha as cruth, agus gur mio-dhathamhail a sno; ath chorraighadh cead obair do lamh Nglormhur fein: agus na deonaigh go mbeith mo thoil cheanntrean, si a nios treise ann na dtogbhail, na d'uile chumhachdasa ann na ccoriochnughadh
Cathaim me fein do lathair do Mhordhachda, feuch orum an Peacach bocht, aig iaraidh mathamhnuis ann mo Pheacaghaibh
Le cumhachdaibh foirlionta mo shaor-thoile, diultaim le fuath iomlan do gach gne Pheacadh do tharaingion d'fhearg orum, agus do bheir fuathmhur me ann do lathair
Ase do dhianghradh dhamh, agus d'fhuath d'am chionntaibh, do tharaingion tuile deor le gear aithreachas o iochdar mo chroide; agus o nach bhfuilid a ccoimh-mheas meid leis an bhfairge, mar badh mhian liom, gaibh le nais d'fhuath fein don Pheaca, mar dhiol ann; cneasaidh mar so an dolas budh ghabhadh dhamh, agus dein suas go iomlan, an mheid, tre mo mhiofhoirtiun dobronach sa, ann a bhfuil me gearr
Eirig an san, a Thighearna, agus tre na sruthaibh mor Throcaire sioruidhe, do thigh na thuile Ghras o da chroidhe Glomhar, deonaigh mo shiochain, aniugh, do bheith deunta leat, ag seasamh gan brise, go brath airis
Os so suas, am Peacach bhocht, mar taim, riarfad d'aitheanta, badh ionmhuin liom do Ghrasa, agus beih odhmus agum d'ad dhlighe, ag d'adamhail mar ard thighearna air gach nigh air neamh agus air talamh
Tabhair Conghnamh damh ann gach cath, beir saor me o gach cruaighcheim, dearamuid gach eascairdeas da'r ghaibh thoruim; air mhodh, tre choimhliona do naomhthoile, mar ta ceangailte orum, ann san mbeatha so, go m'fiugh me tu ghradhugh agus do shealbhughadh ann sa mbeatha shioruidhe
Amen
Pater, etc
Ave, etc
An Cearthamhugh Smuaineadh do an Cheudaoin
Peandhos an Pheacadh
An Cheud Machtnadh
Peandhos na Naingioll
Smuain, an cheud Pheacadh do rinneamh ann san domhun riamh, agus an cheud pheandhos do dligheamh dho, na Aingill do cruthaigh do neamh-nigh, roimh gach uile chreatuir, an san bhslathas is aoirde, no'r bronnadh tuigfinn iomlan mar thamharthas ortha, eagna, agus breadthacht, dhomharbhtha, naomhtha, abalta air Dhia d'amhurc ann san eadan, anait bheith odhmusach da dtighearna, go dteighean a dtrian chum easumhalachta ann aghaidh; amhuirc da bhrigh sin caor do'n cheart Dhiadha pleusgaighthe ortha, agus da cceangal uile fa an mbreathamhnas cceadhna, go ccartan sios iad ceann air aghaidh go Ifrionn
Acht a taid a Thighearna, chomh lionmhar san, gur ab iomdha na air ghainimh na traigh
Ni aoin nih sin do pheacaighdear, bighdis uile caillte
Acht a siad, a Thighearna, creatuiridhe is ro bhreadhtha rinn do mhorchumhachd iad; taid mar sin, ach sin tilighthe o an Bpeacadh iad; togthar leo go tineadh shioruidhe, acht niobhfuil ann ach aoin Pheacadh amhain, agus gan ann san fein ach tre Smaoineadh; is fior san, ach is Peacadh Mharbhtha, agus ni beag san chum a chur dfhiachaibh orumsa fuath agus grain do bheith ortha air feadh na shioruidheachta
Tamhuir aimsir doibh teacht chughtha fein a ris; ni bhfuaradar aon radharc roimhe si air aon tsompladh d'ad cheart Dhiadha; nior bagarabh ortha roimh rae, is leat fein a mhain do bhainean d'onoir trua do ghlaca doibh, do bhearfaid mile baodhchus do mharbhtha dhuit; le odhmus dochuimsighthe os so suas, do dheunfaid leor-ghniomh ann a ccuir
Ni bhfuil a nios mo le radh, a deir Dia, do thuit siad ann san Bpeacadh, ann san moimead so, da bhrigh sin, rachfaid uile ceann air aghaidh go Ifrionn
Cad e do mheid agus do dho-chuimsightheacht a chirt Dhiadha, agus fos nibhfuil eagla air na daoinnibh reomhad
A taid prionnsaidhe do phalais damunta agud le aoin Pheacadh amhain, agus fos rithid na fior-sglabhuighthe air an aghaidh ag Peacaghudh go foisdeaneach
An Dara Machtnadh
Peandhos an cheud Duine
Smuain, Peacadh an cheud duine, se sin Peacadh Adam, agus a mhor aramail olc do thug an Peacadh san air fuid an domhuin, buail air muin a cheile gach leathtrom do chuirean cath b , le n'ar mbeatha air an saoghul so, cuir sios gach boichtneacht, gach eagchruaghas, gach ainbhfios, gach eascairdeas, gach gorta, gach stoirim, gach pla'ig, gach deighilteachas, gach coga, gach slaod-mharbhugh, agus gach leir-sgrios oile; cuir iad uile ann aon charan air muin a cheile, cnabha gach marbhain riamh d'ar mhair, agus ag feuchainn le iongna air na mor-chairnibh a'ir si, ag radh leat fein chom mor san a ta an dioghaltas is dual d'oin Pheacadh amhain; aoin Pheacadh amhain ann aonar, do frith na gheata, ag na mor shluaightibh olc so chum triall trid ag teacht air an saoghul so
Da mbeith na deunfadh Adam an Peacadh, do bheith sinn air a'r dtoil fein ann sa tsaoghul so, agus a ni badh sheanmhuire na san ann sa tsaoghul a ta le teacht, cad a mheid d'olc e an Peaca an san, o tharradh aon chaise amhain miriaghalta, trom-bhrise tuille gach uile uilc a nuas oruin
#b# Foslong-phort ## Tharaing Da bhrigh si, no deora a nois do shilidhean o mhoran do dhruim a dtriobloidighthe, cad e an bhreis feabhais chriche chum a ccuirfidhe iad, da sileadis iad tre na Bpeacadhaighibh, nar ab iad amhain is truig da mbuaireadh saoghulta
Acht a Pheacadh mhalluighthe, is follus gur cosmhuil leis an nimh thu, nor ab iad a ceud chomharthaoi an radharc do dhalladh; cuirean tu gach firinne ghlan dhiobh so, bun os ceann le na dtamhairt fa deara
An Triomhugh Machtnadh
An Peandhos badh dual d'aoin Pheacadh amhain
Smuain, na fuilh ach neamh-nigh ann san leir-sgrios mbronach so, da ccuirfidhe accomparaid e leis an bpian sioruidhe d'fhuilingeas Anum ann Ifrionn do dhruim aoin Pheacadh amhain
Feuch sios an san go iochdar na furnoise mor-anfadh san, agus ag faicsinn an oiriad san Anumnach damnuighthe do dhruim na cclaonta dtruailighthe cceadhna ann a bhfuil tu ciontach, ni sheadh, fos, ach do dhurim ciontadh is lughadh na iad so, sgairt amach le uadhbhas
ag radh, cad is fiu an san aon mhomead amhain d'ainmhian ghrains camhuil, air na pheandhosughadh le peanaid shioruidhe, air a chosmhulacht na cualthas tracht
A seadh, ag sin dhuit urchoid mhilteach an Pheacadh Mharbhtha
Ta se chomh iomarcach san, go dtuilean a phiannadh le damnughadh shoruidhe; agus le bas doi-chriochnuighthe
Ta Cian le corruigheacht agus chuig mhile bliaghan da iomluasga air na tunthaibh dearg lasarach tintidhe si, agus fos ni bhfaghan radharch tire air bith; tar eis an oiriad san peine, ni bhfaghan cuntas ann oiriad is a bhfeoirrlinn do na fiachaibh mora do chuir suas tre na Pheacadh, geabhadh chuig mhilleoin bliaghan, cead milleon, cead mile milleon oile tairis, agus ni fulair dho, do ghnath tosoughadh a ris
Do chimh Dia an Tanum san deunta do reir a iomhaigh fein, a miodhothchas ann san bpoll dubhaigein brimstoin sin; eisdean le na gharthaigh agus le na eighmhe, fos ni ghlacan truadh da luighead dho: a chroidhe ann a chliabh chomh ceannsa san, is go saothraighion beatha d'on tsiongan c, ta a nois chomh cruaighte sin na chuine, is nach nglacan an bhuaireadh do dhruim dola 'is sioruidhe an chreatura do bhigh uair na leanabh mhuirineach aige eidir a dha laimh
Cad e an domblas e sin a ta chomh searbh san, is go ndeunfach aon bhraon amhaine De, fairge mhor-lionmhur mheala do shearbhugh ann sa tsioruidheacht
Se do mblas e sin, an Peacadh
## Ruibh #c# Di-bheach Ciodh uadhbhasach leat so go leir; trial reomhad seal oile; agus chifidh tu na peandhosathar an Peacadh a cceart ann Ifrionn go brath
Da mbuaileach Dia a nuas air aon Anum amhain fa leith, gach stoirim feirge da leigean air na diabhallaibh, agus air na damuntaibh, ni bheith ann fos, ach neamh-nigh, a ccoimh-mheas do'n phian badh dual d'aoin Pheaca amhain
Ni fheudfach an chuisle Throcaireach buile chomh trom san do bhualadh air an Bpeacach, is na go mbeith do ghnath mo is eadtrom seach mar is dual do'n chuir
Ce le ar feidir a nois, bheith tar eis si go leir, neamh-thuigseannach cad do mheid d'olc Dia dochuimsighthe d'fheargughadh
Oir ni feidir dathana is duibhe do chur a ceart a cclodh, a nios iomlaine a mbeodhacht, aghaidh chrith-eaglach aoin Pheacadh Mharbhtha amhain
An Urnaigh
Ni sheadh; nior thuig me, a Thighearna, riamh go dtigh si, malluightheacht mo Pheacuidhe: is sgeul ro fhirinneach, nar thuig me mo chas, dob aon do'n drung so me, nach feas doibh cad do ghnid an tan chuirid fearg ort
Da dtuiginn riamh go iomlan, nach bhfuil ann Ifrionn, ciodh an-fhuathmhar e, ach sgail bheag uile, a ccomparaid do'n Pheacadh, nor ab e go firinneach, an t'aon olc amhain is mo e; da dtuiginn gar chum Trocaire do thaisbainn d'Anum dhamunta, a choingbhail a dtineadh shioruidhe, agus a phianadh go dochuimsighthe, a nios lugha na mar do thuilleann, Och
Da dtuiginn an nnigh si, cionnus riamh do bhu feidir dhamh tuitim ann san Bpeacadh
Cad a nois do chuir druim me le dul ag faghail eoluis gach firinne acu so, ann san oidhche sganramhuil sin na faicfidh choidhche an la
Cad e a ghearracht do bhigh me do thuitim ann san ndubhaigein ndorchadh san, an fhaid do bhigh me chomh minic sin air a bhruach
Da bhrigh si, is dhuitse a dlighthear an baodhchus, a Thighearna, ag a raibh truadh dhomhsa, tar eis do chirt do chur a bhfeidhim air na miltibh is lugha chuir fearg ort na mar rinneasa
Agus tar eis an oiriad san Trocaire do thaisbainn dhomh, a radfad aithis dhuit airis
O na ceadaigh e, tre na chur ann mo chroidhesi do mhaitheas do-chuimsighthe do thogh, noch a mhain do thuillean gradh gach uile chroidhe; o do bhigh me mo's dall riamh roimhe si, o, dha mbeith air ccumas dhamh, ar loit me do leasughadh, is ro fhoisdineach do dheunfain sin, gibe air bith nigh do chailfin ris
Tusa, a Thighearna, gnuige si, do thaisbeain do Throcaire do'n Pheacach, taisbain a nois do chumhachta anaghaidh an Pheacadh; much d e, ni go iomlan do thaoibh a bheith diobhalach dhomhsa, ach air son a bheith a ccuine do thoile Glormhuire si, agus an taon namhuid a mhain is mo d'fhuathais tu; iondus tre am beith mar sin saor O
an da olc, O
an bpeandhos, agus o an ccuir, go molfain d'ainim air neamh go brath
Amen
Pater, etc
Ave, etc
#d# Do Dhiolathrughadh An Chuigeamhugh Smuaineadh
do'n Dia-Ardain
An Peacadh Peandhosaighthe a Bpearsain Chriosd
An Cheud Mhachtnadh
Na Fiacha, do bheir an Peacadh le na Chois
Smuain, meid na bhfiacha tri a rithean tu le Dia, an tan do thuitean tu a Bpeacadh Mharbhtha
Air thaobh do'n sgeul, beirt an ceart Diadha sasaighthe, agus sgairteadh a mach, ag radh diol d'fhiacha, acht air an dtaobh oile, cia bheith choidhche abalta air ashasaghudh
Da ccuirfeach na naoimh go leir le cheile ag toirbhreadh an urnaighthe, da cconghfach na mairtiridh go leir le toradh dorta a ccuid Fola, da dtigheach na Aingill go leir eadtartha, le na morghradh, da dtigheadh Mathair De fein tre ughdaras, le mor-luaidheacht a maith-ghniomhartha, nior leor an sasamh so go leir, agus go brath ni bheith abalta air leoirghniomh do dheunamh ann aoin Pheacadh Marbhtha a mhain
Samhluigh os a cheann san, go ndeunfach Dia, leis an bhfocul uile chumhachtach cceadhna, le ar chruthaigh an saoghul so do neamh-nigh, saoghuil oile do chruthugh anaghaidh gach gainbhin gainibhe ann san bhfarige, agus go lionfach iad uile d'Anumnaibh naomhtha, na saireocha gach Anum diobh, a maitheas, beanrioghan na Naingioll, an mhaighdean reo naomhtha; a deirim, gan dul siolla tar cheart, da ccuirfeach na Anumnach naomhtha so go leir, ambrataibh ruainnigh iad fein air feadh mhile saoghul, luaithreadh do chimilt fana ccorpaibh, codhla air an dtalamh bhfuar, bheith ag trosga, ag sior impidhe Trocaire De, fuil abhfeitheach go leir do dhorta, iad fein do losga air altoraibh; da ccuirfidhe na deagh-oibireacha so go leir; agus gach ar mhian leat ann a cceann, asgaluidhibh an chirt Dhiadha, na meadhfaidis oiriad agus aon trom Pheaca Marbhtha amhain fa leith, na teacht go brath chum suime a ndoithin chum a bhfiach do dhiol, dha mbeith tu da ndubailt air acheile mile nair anunn sa a n'all
Chum an sgeil si do thuigsinn a nios fearr, ni fulair dhuit a fhios do bheith agud, go ndeunan an Peacadh tre na bheith eagcheart do'n mhordhacht do-chuimsighthe, mailis chomh doi mheasda agus chomh dochuimsighthe sin, nach feidir go brath a chur as clo, le aon umhalacht o an bpeacach
An Dara Machtnadh
Diolan Criosd na Fiacha so
Smuain, na fuil tu fein abalta air na fiachaibh si do dhiol, do thanaigh Dia fein chum a ndiolta, ag glaca naduir daona air fein, do thog do laimh na fiacha do ghlana, ach chum na criche sin, nior bhfulair go ro riachtanach storas 1 doc-huimsighthe na Trocaire do bheith taisgidhthe
#1# Oirchisde Agus ce na'r bheag do Chriosd aon osnadh amhain do chur chum a athar chum na criche si, fos chum meid a fhuatha do'n Pheaca do chur a dtuigsinn duinn, agus chum a mheasda go cinte cad e truailightheacht an ghalair do thug leis, tre an morludhacht do bhigh riachtanach dho; d'fhuilling se oiriad san peine air an dtaobh a stigh, agus air an dtaobh amuth, nach feidir a dtuigsinn a cceart na go brath a ccur a bpraitainn; agus nar sheud na faige, na fuair ach lag sgail bheag radhairc air, a fhios d'fhaghail cad oile ainim do bheurfaidis ortha, ach fairge dho-chuimsighthe gan chuan gan tidhir accomh-fhogus didh
Socairigh tu fein seal beag oile a bhfiadh nuife iomhaigh air chroich, agus machtnaidh leat fein a'r Slanaitheoir peandhosaighthe ann gan ceudfa, tre a bhfuil a phian fein air gach ceudfadh acu: peandhosaighthe ann a bhallaibh go uile, air mhodh o bhonn a throighe go coroin achinn, nach bhfuil aoin o'rdhlach slan ann, fa phein ag an uile short daoine, agus ce ar mhioscaiseach a cceal fein da cheile, na ar chuireadar le cheile d'aon Bhuidhin da mhor-phianadh san gan atruadh
Smuain, airis cad e an Nigh Corp Glormhur do mhisneach agus do choinghiol chomh ceannsa san, do bheith buailte, bruighte, o an oiriad san builidhe agus rian sgiorsaighe, agus le naimhde chomh cruaigh-chroidheach ann na nadur, agus le oibiriugh an Diabhail; cuimhne cad e an nigh gabhail tri cheann duine le coroin bhuailte le tairinghimh; cad e an nigh bheith a ndur-pheanaid bhais, air crocha air feadh tri nuaire le tri tairinighibh, agus dul chum bais fe dheire air Chroich, lomnachd, go treigthe, doilbh, dobronach
Do bhainfeach aoin dealg amhain do bheith accruib leoin buirth uadhbhasach as; a nois cad e meid na peine si, crochadh chomh fada san le truimigheacht iomlan chuirp duine, le natri tairinighbh si, ceann duine choingbhail suas air ngabhail trid leis an oiriad san tairinighe, cuid Fola dhuine do threan-sgaoile as an oiriad san do chneadhaibh daor-ghonta
Cuir a cceann na mor-pheanaide si go leir, gach eachmhusan, gach leitheis, gach diamhaslughadh, cuir leis fos moran oile, na pianta do-labhartha air an dtaobh a stigh, do ghaibh tri chroidhe Mhic De; agus tog miosur leo, leis an meon gradh do bhigh ag Dia da Aithir, agus an fuath do bhigh aige do'n Pheacadh
Sgriobhaid Doctuiridh airigh gur fhuiling Criosd oiriad peine agus do thuil Peacadhaigh an domhuin, ar ghaibh thoruin, abhfuil do lathair, agus le teacht, do phian chorpordha air an saoghul so; gan airiomh air ar fhuiling do thaoibh a Dhiadhachda, ach a mhain gur mhian leis na fiacha agus an leoir-ghniomh do bheith comh-fhreagarthach da cheile, maille re na nadur daona
Ma's fior so, cia le ar feidir go brath a Phais do smaoineadh a cceart
Cia fheudfadh choidhche firinne chomh do-labhartha, do bhreathnugh go grinn; is sgeul ro chinte, ach le feartaibh mormhiorbhuiltigh, na feudfach Criosd seasamh chomh fada leis an oiriad san peine, ach an Tighearna san, chum na ccreidmheach do shabhail air dhamuint shioruidhe, do ni chom minic sin mormhiorbhuiltidhe, na'r bhfulair go ndeunfach na mor-mhiorbhuiltidhe ceadhna ann fein, ag fulang mar so, tar gach cosmhuileacht inchreidte
An Triomhugh Machtnadh
Creud is ion-tuigse dhuin o an da Phunc reimh reaidhte
Smuain, mar so, ag radh leat fein, da mo chuis ghaire, ghrin, na suilth do'n duine, an Peacadh, Cionnus as feidir a mheas, go ndeunfach Dia riamh oiriad agus do rinne chum a choisg oruin, na go rachfach go brath chomh fada is do chuaigh, ag buala daorpheanaide chomh trom san mar dhiol ann, ni she a mhain air an nduine do rinne e, ach mar an cceadhna ann a Mhac Trocaireach neamh-chiontach do dhiol go docht air son na cionnadaona
Is sgeul follas gur thaisbain Dia do'n domhun, a throm dhioghaltas air an Bpeacadh, le aon bhuile a mhain do leigean air Chorp Chriosd
a nios mo na da stialach se na raelte, na duile do chur air neamhnigh, agus Aingill agus daoine do charta sios air bhior a ccinn go Ifrionn; do bhrigh na fuil aon chailiocht cosmhuileachta ag a'r-thuitim na ccreatuirighe go uile, le bas Mhic De
A nois cad is iontuigse dhuin, ni do thaoibh buile eadtroim, ach do thaoib daor-bhais scanalaigh an de si, do ghlac colan daona, a bhfairge thruailightheacht agus peannaide
O cad e an tsuim da bhrigh sin, a deintir do'n Pheacadh air neamh, seach mar deintir ann san tsaoghul dorchadais agus ainbhfis si
Och, nach neamh-chosmhuil le na'r mi-cheartna, comhthrom an chirt Dhiadha, le nach feidir go brath bheith neamhionann
Meadhach an san go grinn da fhirinne mhor-thadhbhachtmhura, ag so an cheud fhirinne, ma pheacadhaighin tu tar eis bhais Chriosd, go ndeinean tu airis, (mar deir an Spioraid Naomh le beul Naomh Paul) a Bhas d'ath-nochuinn
Heb
6 A se fath fe deara, do bhrigh go bhfuil an chuir do ni tu anaghaidh De chomh mor san, da ndeintigh leoir-ghniomh ann le ceart dioghaltais, nach sasamh bu lughadh bu riachtanach na an sasamh do thug an Ceart Diadha air Chnoc Calbhary; air mhodh ann do chroidhe truailighthe leis an Bpeacadh, go bhfaghan Chriosd athnochuinn a Sgiorsaighe, a Thairinighe, a Dheiligne, a Tharcaisne, a Easonoir, a Bhreathamnas, agus an Chroich
Ag so an dara firinne, an tan do thuitean tu a Bpeaca, air do thaoibh fein, go ccuirean tu air neamh-mbrigh pais Iosa, agus mar sin, na fagbhan tu aon tarbhacht ann san obuir bu mho do bhu feidir le gra do-chuimsighthe De do dheunamh chum a'r sabhalta
Do tharaing an smuaineadh so deora o iochtar Chroidhe Chriost air an Ccroich, ag faicsinn a Bhais, do dheunfach an domhun uile do shlanughadh, nach beith tairbhtheach ach do bheagan, agus an Peacadh, ag fulang an oiriad san peine, na ndearnaidh a dhithchioll air aruagairt, go bhaghach do ghnath dion, chomh mor san, a ccroidhthibh an oiriad san Peacach, tre na ccuirthibh fein, na fagbhaid feidhim na brigh ann san meodhan do rinn Dia chum a slanaighthe
An Urnaigh
Ma thasbeain tu riamh tu fein ad Dhia Mhor-throcaireach, a nois an trath agud san do dheunamh, och
Iosa Criosd, mo Chruthathoir, mfhuasgalthoir, agus m'uile shonas sioruidhe, do lathair do Dhiadhachta, do chi tu Peacach malluighthe mio-nadurtha: tar eis bais mo Chroiche do fhulang, cad oile do bhu feidir dhuit a dheunamh air mo shon sa, an Peacach anacrach
Da mbeith d'fhiachaidh ort do Ghloire agus do Throcaire d'fhuasgailt, ca sligh choidhche air a ndeunfadh e a nios daoire na mar do cheanaighis mo shlanughadh sa
Cad e an crithniugh eag-samhuil do bhigh air Ard-aingiollaimh na Bhflathas, air bhfaicsinn Chriosd Ceusda air an Ccroich, eidir dhis bhitheamhnach, ag feuchainn air ag faghail bhais leis an oiriad san anbhfannaigh, leis an oiriad san achmhusan, daor-bhuailte le piantaimh do-labhartha
Cad e an tsuathantais iongna ba choir do na Ard-aingiollaimh do bheith ortha, tre an mor-iomarca carthanachta leis na raibh suil, agus nar bhu feidir a bheith taisgighthe, ach a Ccroibhe Charthanach Chriosd
Ach feuch a nois truigh oile iongna eadhon, iomad mor-mhaitheasa air thaobh do'n chas, agus miorbhuilt mhionaduir air an dtaobh oile
Tar eis an fhulaing tu, agus d'aimhdheoin do chuid Fola do dhorta, cad bhuadhais leis, a Thighearna
Ni thanaigh tu fos chomh fada agus mo chroidhesi do bheith agud da bharr
Cad e mo mhio fhoirtiun docharach sa
d'aimhdheoin bais d'fhaghail dhuit air mo shon, a taim chomh diombhuidheach san, is mo chul do thabhairt leat, abalta air do chreachdadh go laetheamhul, agus air ghabhail do am chosaibh ann do chuid Fola le mo shior-chlaontaibh
Da mbeith go ngoinfeadh cathugh me a nois, a ccoimh-mheas do'm mhinadur, nior bhfulair dhamh, aithrighe d'fhile ort a ndiol gradh, agus deora a ndiol Fola: gidheadh, an san fein a taim gearr, nibhfuil leighios oile da bhrigh sin agum, ach file ortsa, agus an cathugh so d'iaraidh agus d'impidhe ort go iomlan o mo chroidhe
Do chi tu a Thighearna na tuilim e, ach do chi tu mar an cceadhna, gan do chonghnamhsa, uaim fein, go brath nach feidir liom a shrochainn, is feidir dhamh tuitim, gidheadh, go deo ni fheudfain eirge airis: ata air ccumus dhamh imtheacht uait; choidhche ni fheudfain iompogh ort; is feidir liom Peacadhugh, ach ni feidir liom teacht chum na aithrigh
Tusa ag a bhfuil gradh firinneach do'm Anumsa, chuir an Trocaire si a ccean gach Trocaire oile, sin amach do dha laimh, tog suas me, agus cumhdaigh liom
Air dtuitim aracht athais dhamh tre do Charthanacht, adhraim agus gradhaim tu os ceann gach uile mhaitheasa, agus le glanghradh dhuit, os ceann gach uile uilc, fuathaim an Peacadh
Glacaim gnas agus deisdin leis, do bhrigh gur ab e is adhbhar d'ar fhuilingis agus d'ad Bhas
A nois labharach na creachda so do bhigh air dian-fhosguilt chum mo shlanaighthe a mfhabhar, faghdais Trodaire dhamh, agus Grasa chum bais d'fhulang a nios tuisge na bhein sasda le feirg do chur ort go brath airis
Amen
Pater, etc
Ave, etc
An Seamhugh Smaoineadh do'n Aoine
Do'n Bhas
An Cheud Mhachtnadh
Creud e an nidh an Bas
Smuain, cad e an nidh an bas garamhuinn shioruidhe o an ndomhun uile, a seadh an bas, da bhrigh sin, biodh a fhios agud, aingearr aimsire, go ccaithfir imtheacht o gach nidh is cathaisighe agus is annsa leat air an saoghulso, caithfir gaoilte, clann, cairde agus oll-mhaitheas d'fhagbhail; caithfir gach ainmhian bruideamhuil d'ar chleachdais d'fhagbhail ad dhiaidh; ni fulair dhuit an ta'rus ann ambiodh tu d'fhagbhail, gan suil le an fhaicsinn go brath airis, is eigean dhuit trial go malairt duthaidh; o nach neamhchosmhuil e leis an nduthaidh so
Ann san ait nach fiu n'ada na neithe is ceannamhaile linn ann so
Is gearr go dtiocfadh an la cailte sin, an tan bheir beo air maidin, agus marabh ann san oidhche, no beo ann san oidhche, agus marbh air maidin; cuirfir ann do chofrain tu, togfar leat gus an ionad adhlacain, cuirfir ann san uaighe thu, agus ni bheith neach ag cuimhne ort os san suas
Do chorpan filte ann aisleine thruailighthe, go breun, seirgthe, mighneitheach, na piasduighe da thochailt, agus as iad so do chairde, do chuimhdeachta, agus do leabadh chodhlata, feuch an san crioch na feola morchuidhthe si, do glacathar chomh muirinneach san, agus na ndeintear curam chom mor san didh, da lionna le beada'idh-eacht, le millseanaibh, agus le poit, agus gach ait fada agus gairid o Bhaile do chreachruathar, chum feasda do dheunamh suas do chnughaimh
Labhair a nois, nach suil gach nidh dhiobh so go leir, do curthar a cceil dhuit firinneach
Ni bhfuil blanndar na foirleathanughadh ann tar cheart, na aoin tsiolla a mhain ach mar chi tu go follus
Da bhrigh sin air do shon fein, impidhim ort, gach noidhche roimh thuitim ann do chodhla dhuit, an tan bheith tu sinte sios le tsuilimh dunta, do chosa sinte uait amach, agus do lamha air do bhrullach, a readh mar so leat fein, ag so mar bheith meise a mbeagan aimsire, sinte ann mo chofrain, agus ni smuainim air, ach chomh maith is na bein choidhche le bas d'fhagha'il
An Dara Machtnadh
Tiocfadh an Bas, agus ni feas duin ca uair
Smuain, go bhfuil an deighilt si le a ndeirimid an bas, ann airigh aguin, agus nach feas duin ca trath sin, ach go bhfuil se a ndan dhuin: is sgeul cinte go dtiocfaigh se
Go ccaithfe prionnsaidhe, righthe, agus impiridhe tuitim ann aon charan a mhain choitcheann, mar aoin leis na bochtanaibh is uir-isle
Ann san machaire mhor so, do ni an bas ann san dtrath cceadhna, agus leis an speil cceadhna, na luibhneach agus an feur do ghearradh le cheile, gidheadh, cia ag a bhfuil a fhios cionnus agus ca uair do gearrfur sios e
Inis, m'as feidir leat, creud I an uair, agus an tsligh air a sgarfar d'Anum le do choluin
Ce a cu do gheabhair bas ann san lo no ann san oidhche, ann san mbliaghain si, no ann san mbliaghain si chughain
Agus nidh is mo dholas ná so, an mbeith uain agud chum faoisidine do dheunamh
An mbeith oide faoisidine ann d'fhochuir do chonghfadh leat
An mbeith do chuntaisidhe a cceart deunta suas agud, roimh theacht do lathair an bhreathaimh, a ta leo go leir d'eisdeacht
A mbeir ladair do dhothuin an aghaidh an chomhraic dheanaigh sin an Diabhuil, le na chumhachd go leir, de dheunfaidh leat
Ni bhfuil, fa'raor, fios a thuile aguin, ach nach fulair dhuin bas d'fhaghail, agus san go ro obun, agus an tan na beith a'r smaoineadh air
Da ccuirfeach Dia Aingioll chughad, da insint dhuit go bhfaghfadh bas fe cheann bliadhana; cad a liadhachd caoin-duthracht, cad a liadhachd gniomh aithrighe, do dheunfadh
Agus na'r bhu feidir a thuitim a mach, ann san miosa cheadhna so chughain, go mbeith tu sinte ann san uagh
Da bhrigh sin cabhfuil an aithrighe badh cheart dhuit a nois do dheunamh
Ni bhfuil a nois do smuaineadh air nigh air bith, ach ort fein do shocarughadh ann san sgabalachan dtruailighthe si o abhfuil tu chum trial chomh luaith sin
Do dheunfad (air tusa) m'aigine fein do shasughadh ann san ainmhian so, deunfad dioghaltas ann san diobhail si, agus ann san diobhail ud, deunfad gach nighe is mian liom, ceanochadh me talmhantaidhe tar a mbarr
Ann san dtrath cceadhna tigh an bas, agus gabhan go fanach, soir, agus siar, le do smuaintighthimh uile
Cad e an dithceile ann san, is mo is feidir a bheith, na smuaineadh do ghnath air neithibh do chriochnaigh chomh obun san, agus choidhche gan smuaineadh air an nigh air na beith crioch go brath
An Triomhugh Machtnadh
Ni bhfagham Bas ach aon uair a mhain Smuain, an deighilt si agud le deunamh o gach nigh da bhfaicintu, an coisceim uadhbhasach so, o an saoghul so, agus an faoghul oile, nach bhfuil le deunamh ach aon uair a mhain, air shligh ma deintir go olc e an taon uair sin, nach bhfuil glaodhach tar ais air go brath airis
Tuitleadh an crann ccachtar dhiobh, o dheas, no o thuaidh, gibe taobh air a dtuitfe an crann, a deir a'r Slanaitheoir, ann san fanfadh go brath
Cad e an airre do'n reir sin bu cheart do na Criosdaighthimh go leir do bheith a cu, d'fhonn go dtuitfidis air an laimh ndeis; gidheadh, chum tuitim a leith na lamha deise an tan do gheabhair bas, ni leoifir air feadh do bheatha, claonadh leis ann ccle
Ta se mo's cruadhalach ag Peacach, dothchas do bheith aige deaghbhas d'fhaghail, tar eis droch bheatha do chaitheamh; ach cad a liadhachd duine a dalltar le ainbhfios toiltheanach ag meas na fuil cuntabhairt air bith ann
Ase fath fa dearadh an chuntabhairt chruadhalaigh si, do bhrigh nach bhfuil ann san mbas, ach an chuid dheunach do'n bheatha, mar sin gur gnathach iad a raon d'aondath
Ma bhion an cheud chuid do roinn eadaigh dubh, ma bhion a la'r dubh, mar sin, is suathantais an sgeul ma bhion an chuid oile ban; is sgeul ro fhirinneach, da bhrigh sin, an te chathan droch-bheatha, go bhfaghan droch bhas
Agus cad a nois do ni tu chum deaghbhais d'fhaghail
Cad e an aire do thugan tu do ad thuairim do thamhairt fe an mban, nor ab e gan aimsiugh, do dheunfach do shonnas sioruidhe dho lot ort, o mhaidin go oidhche truailighion, tu d'Anum, le mile Peacadh truailighthe, o thosach go deire na bliaghana, mairionn tu a Bpeacadh mharbtha; agus an doth leat mar so teacht chum deagh-bhais: ni feidir dhuit suil do bheith leis
Gidheadh ma's meon leat leas d'Anuma do dheunamh, leasaigh do bheatha; nigh nach fulair dhuit do dheunamh, no fa'g tu fein cailte
Do reir mar chuirfe duine siol, do'n reir sin bheith toradh aige, Gal
6
An te mhairionn go droch-bheathach, do gheibh droch bhas
An Urnaigh
O a Dhia ro eagnaidhe, ag a bhfuil fios m'aicidigh go leir, agus a mhain le ar feidir aleigheas; cad le na mheid d'ard-reimheas, le ar ordaigh tu, la mo bhais do bheith ceilte orum, iondus tre an choingbhail ann ainbhfios air amusaoimh mo namhud, go mairfinn do ghnath, ag forfhaire go gearr-radharcach imshniomhach, ag cur air m'aramaibh go laetheamhuil, chomh maith is gur bhudh e sin la an chomhraic, agus an la deaghnach do am shaoghul
Chum na criche ceadhna so, chomh minic sin, ann san Sgriobhain Diadha, an fhirinne si, do chuir tu a cceil dhamh
Go dtiocfach an bas mar an mbitheamhnach, an tan is lugha bhion a'r smaoineadh air, taisbeanaidh tu an nigh si dhamh go cinte le sompladh soleir, gach a moimead do am shaoghul, an tan do chim mo chomharsain, chomh minic sin, agus an tan is lughadh measdear e, ag eagadh os comhair mo shul
Acht a ndeachaigh me a bhfeabhas tar eis gach bagartha dhiobh so
Ce go bhfuil a fhios agum go bhfuil an bas air sligh chugham, chum amuis do thabhairt orum, ce go bhfuil a dheimhin agum go bhfuil ag druidim a nios goire agus a nios ro ghoire liom, ag so meise d'aimhdheoin an sgeil sin mar an mbeathach allta gan chial do togthar go teagh an mharbh aighthe e
Ag sugradh agus ag reabharadh leis an dteid timchiol mo bhraghad, chomh maith is na bein choidhche le teacht go ionad criche mo shaoghuil
Cad e an tullmhughadh, a Thighearna, do nimsi fa chomhuir an choisceim dheagnaigh sin, do chuir crithniugh chomh mor san air Ardnaomhaibh na Bhflathas
Cad e an airre do bheirim le deirc, le Urnaighthe, agus le gach gniomh oile aithrighe, chum aon loin do chur reomham do'n duthaidh san, ann san ait ann nach bhfuil aoin nigh agum le faghail, ach mar do thomhais me fein uaim roimh rae
Ann ait a'rais shioruidhe do shaotharughach, ni bhfuil m'aire a nois air nigh ann san tsaoghal
Ach air motheidhleach do dheunamh air an dtuinn chrithir si, na bhfuil ag crith do lathair, agus nur gearr go sloigfidhir i
Do dhunadhais, a Thighearna, gach beallach tri a m'fheidir liom imtheacht uait, ach fos preabaim as do dha laim
Mar a dtreigiod neithe suaracha an tsaoghail si, le gradhdhuitsi, badh cheart damh fos a dtreigean le fuath doibh fein, do bhrigh go sleamhainid uaim, agus go nealughaid as mo dha laimh, an tan do dhluthfhaisgin iad le mo chroide
Ag so mar ta, a Thighearna; gidheadh air feadh na aimsire ghaibh thorum, ma bhigh me chomh dall san, ni bheith me mar sin os so suas
Ta a fhios agum, gur leis a mhain d'fhagbhan tu am beathaigh me, iondus go ndeunfain ullmhugh eigin fa chomhuir an bhas, agus mar an saighdiuir, go ndeunfain me fein d'imirt amachaire an bhuailte, roimh dhul d'an chath dhamh
Chum na criche si a mhain da bhrigh sin, cuirfid an chuid oile do am laothaibh, a se buaidhreadh intinne is mo bheith orum e, agus an t'aon churam is mo d'fheidhim liom; conghnaigh liom an san, a Dhia Uile-chumhachdaigh, le do Ghrasaibh, neartaidh liom chum tarcaisne do bheith agum air gach suaidhbhreos saoghulta do sguaban chum siubhail; agus na deonaigh a bheith agud le casa liom, go brath airis, go dtug tu uain na aithrighe dhamh, agus da dearna crith dob fhearr didh, na rith ag Peacadhugh ann d'aghaidh
Amen
Pater, etc
Ave, etc
An Seachtmhugh Smuaineadh
do'n tSATHRUN
An Breathamhnus Aonda
An Cheud Mhachtnadh
An Bhra'igh
Smuain, an bhra'igh ag teacht ag glaca a Bhreathamhnuis; se d'Anumsa, an bhra'igh si, ann san moimead cceadhna, na sgarfaidhir e leis an ccorp, na bhfaicfidh cathaoir Ard bhreathamhnuis da chur na shuidhe air, mar a mbeurfar Breathamhnus air
Gus an ait sin, an aonar, gan ghaodhalta, gan chairde, gan seirbhiseach; gan onoir, gan saidhbhrios, gan chomhairleach; le an Aingiol Cuimhdeachta air thaobh dhe, agus an Diabhal air an dtaobh oile dhe, mar fhear daortha; le na dheighghniomharthaibh, agus le na dhrochbheartaibh, ann aon mhoimeud na ccaithfe teacht do lathair
Ca ngeabhaidh an san na comhluadar si, tre do ghradh ain-mheasardha dhoibh, nar chuir tu fearg air Dhia
Ni thiocfa neach diobh ag labhairt ann do chuis, ni bhearfaidh neach freagaradh air do shon
Och
nach dolasach an coinghiol ann a mbeith an Peacach bocht, ag luighe sa mhor-ualach an oiriad san Peacadhaigh malluighthe, do dhiultaidh an oiriad san Gras, do bheith cionntach ann an oiriad san iar-gultais agus faillighthe, ag crithniugh le miodhothchas agus le uadhbhuin, eider Fhlathas De agus Ifrionn, ag feithiomh air theacht an Bhreathaimh, air ar cuir fearg chomh mor san, agus an Bhreathamhnuis sin, air nach mbeith aoin aitheisdeacht
- Agus so go leir, do gheabhair ag rith ort, an tan nach doith leat
Cia ag a bhfuil a fhios nach e an ait ann a leighean tu na lintigh si, an ait a mhain, ann ar Pheacaighis chomh minic sin, do bheith an ionad comhlionta do'n nigh si da chur a bpratain dhuit
Do bhu feidir go ndeunfach na fadhluidhe si, ann aon mhoimead, do mhalluightheacht do thamhairt chum follais; agus fos ni mhachtnuidhean tu, ach ag Peacadhugh do ghnath gan eagla gan imshniomh
An Dara Machtnadh
An Breathamh
Smuain, Pearsa an Bhreathaim
Chum an Bhreathamhnuis si, ni thiocfadh an Tighearna go brath airis, go uiriosiol umhal, mar an uan, chum do Pheacaigh do thogbhail, ach go fraochda teargach mar an Leon, chum a fheirge do chur a bhfeidhim ortha le dioghaltas, agus chum a chur a dtuigsin go bhfuil a cheart chomh dochuimsighthe le na Throcaire
Ce le ar feidir bheith chomh crodha san, is gan crithniugh do lathair Breathaimh d'eolus chomh do-chuimsighthe sin, nach feidir a mheala, do Dhiadhacht chomh mor san, nar bhu feidir leis gan suath do bheith d'an Pheacadh; agus do chumhachtaidh do-chuimsighthe chum a pheandhosaighthe mar is dual do
Le feartaibh a Mhor-chumhacht, taisbeainfidh go follas d'aon radharc, cursa iomlan a'r malluigheacht; Peacadhaigh a'r leanbaidheachta, a'r maois oige, a'r ccrionachta, agus mar an cceadhna, Peacadhaigh na arsadhachta, an tan d'fhagfach an Peaca sinn, agus na treigfimisne an Peacadh
An tan do thaisbeanfaidh an oiriad san mathasa fein deunta le claoinintinibh cle, a'r ndroch-usaid do na Sacraimintibh, meid a'r mi-iomchuir ann san Dteampull, agus luighead a'r suime a mbrise na Saoire
An oiriad san maitheasa do fagbhadh gan deunamh, do bhu feidir a dheunamh
Aimsir do cuireadh go olc; smuaintidhthe Diadha do tharcaisniugh; an oiriad san badh cheart do roinn air na bochtaibh, do cathamh le Gloire dhiomhaoin, le imirt agus le truailightheacht; an oiriad san Peacadhaigh, do bhu feidir do chosg, agus nach ndearnthas; go cinte leo so air a raibh curam Anumnach daoine oile, mar a ta, le aithreachaibh, agus le mathaireachaibh, le maistiribh, agus le lucht foghnaighthe; air mhodh chumh a dhoighte ann san dtineadh, mar chrann crion, nibh-fuil se riachtanach e do thamhairt droch thoradh leis, nibeag a mhain gan deaghthoradh do gheile
Do bhigh me Ocaruch, a deir a'r Slanathoir, agus nior thugamhuir aoin Bhiadh dhamh; do bhigh me Tartmhur, agus nior thug sibh aoin Deoch dhamh; do bhigh me Nochdaighthe, agus nior chuireamhuir aoin Eadach orum; do bhigh me Teinn, agus ni dheachadh sibh do am M'fhisiorugh
Mat 25 An Triomhugh Machtnadh
An Breathamhnas
Smuain, an Bhreath
An Breathamhnas tabhartha, tighidh an Bhreath chailte, tighidh an Bhreath dheighneach dholasach san, air na beith go brath aon ath-ghlaodhach, do readfadh Iosa Criosd ann san breithribh si; imthigh uaim a Pheacagh mhalluighthe go Tineadh shioruidhe, ni fiu thu seasamh ann mo lathair, na dul go Riocht mo Ghloire; imthigh, a deirim, go Tineadh shioruidhe, do reir do dhrochbheart
Imthigh mar chomhluadar do na spioradaibh malluighthe do sheirbhealais chomh mor san; bigh air siubhal, oir do bheirim suas go iomlan fa na ccumhachdaimh thu agus ag so m'fhuil do doirteadh chum do shlanaighthe, a nois nach fulair go ccaithfe bheith mar mheodhan damnuighthe agud
Air an urlabhra ccritheaglach so, sin an Peacach treighthe ag a Aingioll cuimhdeachta, agus tabhartha suas air laimh do'n Diabhal, o an leabha ann abhaghaibh bas, na ccaithfe trial roimhe go Ifrionn, cad a deurfadh an Tanam miofhoirtiunach san, air cheud ndul do do'n dubhaigein san, air bhfaicsinn na ngeataigh ndorchadh san, do bheith os san suas go brath airis dunta air; ag clos gartha na ndamuntach, agus na Ndiabul, do bhighios da bpeandhosughadh, agus air na losgadh le lasarach, agus le Tineadh shioruidhe
Och is miofhoirtuineach me
A dearfaidh se, cad chail me, agus creud do bhuadhas
Do bhu feidir dhamh bheith saidhbhir go sioruidhe a bhfochuir na Naingiol agus na Naomh, gidheadh, a nois caithfead bheith pianaighthe go deo, mar aoin leis na Diabhalaibh si
Fa mo chomhur si, do bhigh gloire na Naomh ullmhuighthe, dhomhsa do bhigh an oidhreacht san taisgighthe, dhomhsa do doirteadh Fuil Chriosd, chum a shealbhughaidh dhamh, ach meise am amada'n gan chial, mar bhigh me, air shaobhnos, no air ainmhian naireach, do mhalartaidh e go leir air dholas shioruidhe
Och
a Pheaca mhalluighthe mo mhalacht ort, och
a dhiabhula malluighthe, a ain-mhianna graineamhula, mo chead malacht oruibh, agus mo chead mile malacht air an la an na dtainigh me air an saoghul
Ag sin a nois deire leis gach Trocaire dhamh air feadh na sioruidheachta, sin gach maitheas cailte; gan tairbhe fuil do bheith le na thuile Trocaire
An tan san, do gheabhaigh an Peacach a fhios cad e an nigh an Peacadh, ce a nois nach feas do e, mar an iasg na feidir creud a dhiobhail dho beith gaibhte ann san lion, an fhaid bhion an lion ann san uisge, ach do gheibh a fhios cad e dhochar dho, an tan do tharaingtear a dtir e
Air an dtaobh oile, cia fheadfaidh choidhche a fhuisneis, cad e meid athais an Anama, do bhigh umhal odhmusach, do gheibh seilbh Parrathais
Cad mar naomhaoin an aimsir ann ar shaothraigh an bheatha shioruidhe; mar rinn an aithrighe, agus mar do rug buadh air chathaibh an Diabhail; ach cia a deirim, le ar feidir an nigh si do mhiniughadh, ann tan nach feidir a mhain, oiriad agus aon tuairim da luighead do thabhairt dho
Meadhach fein an da shligh si, tog do reogh
Ta fos air ccumas dhuit an rogh do bhreith
An Urnaigh
A Thighearna Iosa Criosd, is tu fior chuardaghthoir ceart na ccroidhtheach, da mbeith air ccumas dhamh breathamh do thogh a ccas mo shioruidheachta, ni thoghfuin aoin ach tu, ag a bhfuil gradh do-chuimsighthe dhamh, agus le nach mian aoin nigh chomh mor le mo shlanughadh
Agus fos cionnus bu cheart dhamhsa ann san dtrath cceadhna, crithniughadh roimh an bhfior-ghradh san, agus eagla bheith roimh an bhfoide a ta agud liom le fada
A nois, ni bhreithnighim do mhordhacht, do ghradh dhamh, do chim, ach fos ni fhaicim do cheart, gidheadh, an tan tiocfadh tu chum an bhreathamhnais, cad fa crioch dhamh an san
Ni fulair dhamh an tan san a thuigsinn cad le na mheid do reasun nor cheart dho na fior-aonaibh fein, uabhain do bheith ortha roimh a ta'rd Bhreathamhnais, agus cad a mheid d'eagan me fein, an tan nach raibh m'eagla roimhe; ann san tuigfeadh me, go raibh d'fhuath d'am Pheacadh chomh dochuimsighthe le do ghra dhamh
Cad, fara'or
an san do dheunfaidh me
Ma ta se cruadhalach air na fioraonaibh bheith sabhalta, ca dtaisbeanfaigh an Peacach e fein
Cad a liachd uair do thuilios an daorbhreathamhnas deighionach
Cad a liachd uair do sgriobhadh m'ainim ameasg na neigchreidiomhach
Agus da aimhdheoin sin go leir, cionnus a ta an cas ag am choinsias
Da dtigheach gairim orum a nois, do lathair chathaoir d'Ard-Bhreathamhnais Dhiadha, cionnus do bhein abalta air mo chuntasaibh do tharaing suas
O tre am eagmus ro mhor, go ccaithim an aimsir a ta orduighthe dhamh chum na criche sin, ag meadugh an chuntais, agus am rith fein ano fhiachaibh ag do cheart Diadha
Ach sin deire leis; ni bheith me os so suas, chomh dall is do bhigh me roimhe si
A bhfiaghnuise chathaoir do Bhreatheamhnais, ni feidir le nigh air bith, ta a fhios agum, mo dhiobhail do dheunamh ach leis an Bpeacadh, na le aoin nigh conghnamh liom ach le deaghobuireachaibh; da bhrigh si, dearbhaighim go cinte, go bhfuathaim gach gne Pheacadh le gradh dhuit, fuathaim e, do bhrigh go bhfuil fuath do-chuimsighthe agud sa dho; agus ag diultiugh do gach uile ainmhian truailighthe, tosughaighim o an moimead cceadhna so, le saoghul Criosduidhe chirt do chathamh, agus do dheunfad dichiol le Urnaighthibh, le gniomharthaimh aithrighe, agus le deire Soarbhreathamhnus do thuileadh
Ach tusa a Dhia na Trocaire, do bheith la oile ad Bhreathamh orum, agus a nois a ta ad Aithir agum, le do Mhor-ghrasaibh, sin amach do Lamha Trocaireacha, ag conghnamh liom, sgrios amach mo Pheacaigh, agus maith dhamh m'fhiacha, suil a dtigh trath an eilighthe le dioghaltus
Amen
An Tochtmhugh Smuainidh
do'n Domhnach
d'Ifrionn
An cheud Mhachtnadh
Creud e an nigh Ifrionn
Smuain, creud e an nigh Ifrionn, ait ro mhio-fhoirtinnach Ifrionn, lionta do gach olc, agus ann nach bhfuil aoin mhaith
Mar rinn na damantuigh usaid da cceudfadhaibh agus da ccumhachdaibh, ag tabhairt aithise do Dhia, mar sin, ann na cceudfadhaibh agus ann na ccumhachdaibh, a taid piannaighthe le daor-uabhain
A taid na suile daor pheandhosaighthe le uabhain an phriosuin, le diotach na tineadh, ag amhurc na spioradaighe Ifrionnda
Gach diabhul dhiobh, chomh critheaglach; agus chomh an-fhuathmhur san, go ndeir Naomh Caitirin o Scienna, na feacaigh ach lag-sgail bheag dhe, ann a tuarasgbhail dhuin; a nios tuisge na chidhfeach a leitheid oile do radharc, Go mbeurfach do reogh siubhal cosnochdaigthe air chlochaibh deargadh, teo, na go dtigheach la an Bhreathamhnuis
Ni chluinfidh na cluasa ceol air bith, ach gartha dolasacha, malachtaighe, diadhmhaslugh, geirean eag-ghonta, agus dioscan fiacul
Ni feidir le neach, eisdeacht go foideach le geirean naoidheanain a bpian, gan truaidhbheil do ghlaca dho, creud e an nidh ann san, bheith timchiolta le imreas sioruidhe, agus le screadaigh na ndamantach
Beith an bolugh peandhosaighthe le breuntas an bhaill, le gal dofhullingthe na ruibhe f Brimstone, agus le breuntas na ccorp mbracach fein, do reir mar a deir Naomh Bonaventure, Na'r bheag aon chon-ablach a mhain dhiobh, chum an talmhain do ghalarughadh
Beith an blas searbhaighthe le do-mblas na natharach nimhe, piannaighthe le ocuras agus le iota shioruidhe, chum leighis agus fuarthain dho, na niarfuid le ciocarus na neithe is deisdinighe agus is gnasumhladh air an saoghal so, agus na beid le faghail a cu
Cad a nois is feidir do readh leis an mothughadh, le ar gnathaighe Dia d'fheargughadh, tar na ceudfadhaibh oile, mar sin, cathfe fulang a nios mo na iad uile
Cad chum a dtrachdaimid air choilicibh, air luigiochtaibh, air dhaoinibh do bhasughadh air racadhaibh, air rothaibh, na air a ndoigheadh
Malairt doightidh, athrughadh peandhois do gheabham ann Ifrionn, ma cailtear sin air staid an Pheacadh mharbhtha
Ni bhfuil ann gach piann air an saoghal so, ach mar do rithfeadh taisbeanadh, agus nibhfuil ann a'r dtineadh, a ccumparaid leis an dtineadh ud Ifrinn, ach mar bheith lag chosmhuileacht sgaile
A nois nach dolasach an radharc, saoghaltanach saidhbhir, sanntach g, d'fhaicsinn beo air maidin, ann na leaba mhin chluimh ean, air na sherbheial le eagla agus le uirim, agus a fhaghail marbh ann san oidhche, teilgthe go lasarthachaibh sioruidhe, air ngabhail ann do chrubaibh diabhai, air na mhallugh le na dhluthchairdibh, air daorbuile agus ag unfairt, gan air ccumas dho oiread as iompoigh air an dtaobh oile
#g# Uailmhianach Cad e an sganradh, gach ainmhian d'ar chleachtamuir, do bheith iompuighthe chum an oiread san pian, gan suil go brath le fuarthan
An tuigsinn dallta le ainbhfios, ni bheith choidhche abalta air smaoineadh air nigh air bith, ach air gach nigh is mo mheadoigh a dholas
An toil cheanntrean ag rith trid an olc, beith go sioruidhe air raild uadhbhasaigh agus a miodhothchas, gan neart didh go brath teimhthe o na peandhos, do ghnath ag fuathughadh, gan chumhachd choidhche air achur a bhfeidhim go deo ag iarraidh an nigh, go brath na faghaidh
Ag so an chrioch dhobronach chum a dtriallaid cam shlighte an Pheacadh; cad e do thuairim dho
An feidir leat rith go sabhalta trid, gan uabhain gan eagla
An Dara Machtnadh
Ta se Sioruidhe
Smuain, nach mbeith ach neamhnigh ann gach mor leirsgrios dolasach dhiobh so, da mbeidis go brath le teacht chum cinn; ach creud e an trom ualach do chuireadhan an tsioruidheacht ann na cheann
Da mbeith ann Ifrion, d'fhiachaibh air dhuine teinnios beag aoin fhiacuile amhain d'fhulang; ni sheadh, da mu na mbeith pian badh mho ann, na fanamhuinn go deo sinte air an ccrot san air leaba reois, badh mho do phian e, na losgadh a dtineadh air feadh mhorain milte bliaghan, agus an san deire do bheith le na bhron
Ni she go bhfuil aon chuis amhrais ann san bhfirinne si, an tan smaoinimid air na focallaibh si, ion-chuimsighthe agus dochuimsighthe (se sin le radh, nigh le a bhfuil teorain, agus nigh le nach bhfuil aoin teorain) da nigh gan aon chomparaid le cheile
Pian da luighead ann fein, laithreach, tigh chum iomarca fa dheire, le cur sioruidheachda ann na cheann
A nois cad e le radh pianta d'fhulang, a ta eagsamhuil ann na nurchoid, agus ann na bhfaid leanamhuinn
Ma thighid amhain a'r ngrean agus a'r ccathamh aimsire chum a'r mbeith tuirseach dhiobh, tre na bhfaid-leanamhuinn, cad e bheith do neach air na losgadh a dtineadh shioruidhe
A shioruidhcachd
Och a shioruidheachd
Cad aluighead do thuigid na daoine thu, agus cad e luighead an eagla reomhad
Cad ma thuitim go miofhoirtiunach ann san dubhaigein si, tar eis ma lionaim fairge le am dheoraibh, is mo na an fhairge si, na beith oiread is aon mhoimead amhain d'am pian chum cinn
Cad, tar eis an oiread san milleon saoghul do chathamh agus ataid gainibh na braonach ann san muir, duilleoga air chrannaibh agus raelte air an speir; go ccaithfe milleoin do mhilleonaibh doichriochnuighthe fos bheith le teacht
A shioruidheachd
A shioruidheachd
Agus fos (is eigean dhamh a readh airis) nach bhfuil eagla air na daoinibh reomhad, ach fa mhuirin thromualaidh a Bpeacadhaigh, agus gan da ccoinghmhail suas ach snath fior-chaol na beatha trualighthe si, go rithid go dana ag deunamh suilth agus aoibhnis air bhruach an dubhaigein chiordhuibh si
Cad e an bhuille agus an mhear-dhanachd, an san creideamhuinn mar chreidimid, agus fos maireachduinn mar mhairimid
An Triomhugh Machdnadh
Do thuilis e
Smuain, cad a liachd bliaghain o thuilis bheith teilgthe ann san dubhaigein Tineadh shioruidhe si, agus creud a liachd Anam painnaighthe cheannaifein ann, le ciontaibh is lughadh na mar rinne tu
A se da bhrigh sin, Mor-throcaire De amhain do shabhail tu o thuitim ann san dubhaigein dtintidhe sin, da leigeach dhuit codhla ann do Pheacadhaibh, ca ait ann na mbeith tu a nois
Do bheith tu ag caoi go deorach a measg na ndiabhul so; do bheith tu ann ead-dhothchas air losgadh dhuit ann sna lasarachaibh si, malacht air mo chorp, (a dearfadh) air sholas aon mhomuid do thug me chum dolais sioruidhe
Och a uabhair, och a shaidhbhris, och a ainmhiana graineamhula
Cad fuair me da bhur mbarr
Feuch, air son sgaile bheag do Ghloire dhiomhaoin a taim a nois do am losgadh, agus caithfead bheith mar sin le saoghal na saoghal
Le beagan aithrigh, leis an sort san cleachda do threigean, le deunamh an tsuirt sin leoir-ghnimh, tre dheunamh an tsuirt sin reightidh, do bhein saor o na lasarachaibh, si; gidheadh, a nois ni feidir liom choidhche bheith
Aoin leath-uair amhain do'n aimsir do chuir mego olc, le diomhaointis, le ainmhianaibh, agus le truailightheacht, le aoin leath uair amhain do shaorfuin Peandhos mhile saoghul an san dtineadh si; agus a nois nibhfuil breith air
Da mbeith tu air an sligh si ag sior shile deor, ni readfach Dia cluas do ad sgreadaigh, agus ni mo ghlacfach truadh dhuit
Nibheithfadh choidhche abalta air bhreaghthacht do thuigsiona do chruthathora d'amhurc; go brath airis ni bheithfuil agus Pais agus Bas Iosa tairbheartach dhuit
A nois ma thugan Dia aimsir dhuit, creud I an chrich chum a dtugan dhuit I, an chum rith reomhad ag Peacaghuagh, da cathamh le ainmhianaibh, le craos agus le truailightheacht
Ni sheadh, chum aithrigh amhain do bheir dhuit I
Agus muna ndeinir aithrighe, beir caillte
Luk
13
Deir Dia fein sin, is air cairde da bhrigh sin do cuirfior do bhreathamhnas, agus ni she amhalartughadh
Ni fulair dhuit ceachtardhiobh do dheunamh, aithrighe no losgadh
An Urnaigh
Agus an feidir a bheith, a Dhia ro cheannsa, d'aimh-dheoin do bhagarthaoi peandhois orum, nar ghlac me fos eagla reomhad
Nach leor radharc Tineadh sioruidhe, chum a chur a cceil dhamh creud a mheid d'fhuathais tu an Peacadh, agus cad e an trom-chuir do chreatuir fearg do churt ort, nar tu, a Thighearna, Cruthathoir an uile nigh
Cionnus do bhu feidir dhamh bheith chomh mor san air buile, is bheith am namhuid agud, biodh na bein ach air feadh aon mhomuid amhain
Ach far'aor, ni air feadh aon mhomuid amhain do bhigh me mair sin, ach air feadh moran bliaghanta iomlana air muin a cheile; le peacadh marbhtha air mo choinsias, do bhigh me sasda le mo shuaibhneas do ghlaca go socuir
Och a neamh mhothughadh agus abhuile ro dho-thuigsi
Do thuil me a Thighearna, gur dheonathach leat gan a nio bu mho triobloide, an breathamhnas san do-chur a bhfeidhim, noch chum mo leasaighthe, do chuir tu chomh fada san air cairde; ta se fior, do thuilios e, ach tusa a Dhia Mhor-throcaraigh, le iomarcadh do Mhaitheasa, do rug tu buadh air mo mhalluightheacht
Eirghe an san, a Shlanathoir, na bigh tu fos tuirseach d'eisdeachd liom; feuch, cathaim me fein eidir do dha laimh Throcaireacha; tusa leis an oiriad san piann do lean me, an tan do eitiol me a bhfad uait, na dibir me a nois, sleachdaim h me fein ann do lathair; #h# leagaim fos sabhail an Tanam so do cheanaigh tu chomh daor san, neartaigh liom chom mor san, is go dtreigfin an Peacadh, nor ab e amhain do thriallan go dubh riochtaimh dorchadh an bhais; doirt Grasa orum, iondus go nglacfain eagla roimh Ifrionn, do bhrigh gur ab e amhain, do sgaran leatsa me; sgrios amach le do chuid Fola, an Brathamhnas san, fa a rabh me chomh minic sin daor; agus mar sin, beith me am chomhartha cath-bhuadhach shioruidhe agud, tre do Mhorthrocaire, agus do bhearfadh me do ghnath, mile mola agus baodhchus leat os so suas
Amen
Pater, etc
Ave, etc
Leir-Smaointighthe air an Bhfaoisidin
An Cheud Mhachtnadh
Roimh an Bhfaoisidin
Smuain, o nach leor dho Bhreathamh cheart bra'igh do dhaora agus do chur ambraigil, muna molaidh Crioch bhais air; mar sin, ni leor d'fhaoisidin mhaith do Pheacaigh do adamhail ciontach, agus iad do dhaoradh, muna ndeinir le do bron foir-lionta, a ccinn do bhuala futhadh, agus deire do chur leo; agus is ann san ccathughadh so, a ta go cinte eifeacht agus tairbhthe na Faoisidine; ni leor dhuit fonn do bheith ort san do dheunamh, ni fulair dhuit a dheunamh go glan o chroidhe; agus ni feidir a uireasbadh do chneasughadh air aoin tsligh oile
Chum go bhfuathair an Peacadh, ni bhfuil aoin tsiochain agud le deunamh re Dia, na mathamhnus le faghail agud
Anois ag so mar a ta an cathughadh so le faghail, iodhon, le na shior impidhe le glaine agus le uirisleacht chroidhe, tre mhorluadhachd dhorta Fola a'r Slanathora Iosa Criosd, agus le leigh agus le machtnadh air ghraineamhuileacht an Pheaca
Ach dein an dichiol is mo is feidir leat, chum go mbeith an cathughadh so iomlan; se sin cathughadh nach le eagla Ifrinn do thogfach freamh, suil re Flathas De, na tre ghraineam huilacht an Pheacadh, o thaisbeanan do chial nadurtha dhuit, go bhfuathain Dia an peaca, agus go bhfuil eagcheart da Ard-mhordhacht, agus ann aghaidh na carthanachta, do-chuimsighthe sin do thuillios gradh gach uile chroidhe
Ni she gur leor an cathughadh so fos, gan coinghiol oile tathuighthe leis; ni fulair go mbeith brioghmhur iodhon, comhaondaighthe le intin daingin gan tuitim ann san Bpeacadh mharbhtha go brath airis, air shligh air bith; d'shonn an ulc do sheachuin, na chum aon mhaitheasa do shrochain
Da bhrigh si, ni leor a readh, do deunfain mo bheatha dho leasughadh; caithfir a readh leasaghod mo bheatha; oir a ta Ifrionn chomh lan dhiobh so a deir do dheunfain, is a ta Flathamhas dhiobh so a deir leasaghod
Agus is roimh an intin si a mhain, a ta eagla an Diabhuil, an tan do theighean tu chum Faoisidine; do'n reir sin, mar do ni se sin usaid d'a chumhachdaimh go leir ann do aghaidh, chum toirmuisg dhuit, mar an cceadhna badh cheart dhuitsi usaid do dheunamh do ad chumhachdaibh go iomlan chum a deunta, ag iarraidh conghnamh De na n'uile chumhachd, tre na Ghrasaibh na bhfuil gach nigh da fheabhus soi-dheanta
Os ccean gach nigh, ni fulair dhuit a fhios do bheith agud; na'ch mor an intin si do bheith laidir go leor, chum a chur d'fhiachaibh ort priomh ocaidi an Pheacadh do sheachuin, se sin, na catha so is baoghulaigh, agus is minicidhe ann ar cleachda leat tuitim, ma ni an sort san tighe ann a ccathan tu d'aimsir, no amhain mar a mbion do ghno, ma ni an bhean san air an bhfuil an coidreamh, agus an caradais san agud le, ocaid an Pheacadh do chur ann do shligh, dein ceachtar diobh, fa'g ad dhiaidh Faoisidin air fad, no glac intin fhirinneach iomlan, ma's feidir, an ocaid sin do sheachuin, gibe air bith gne chatha do chuirfeach tu airis, a sligh filte air do mhalluightheacht
Na abuir leat fein, ni beag, ma ghealaim gan tuitim ann san Bpeacadh os so suas, cad e an tadhbhachd an coidreamh so, agus an muinteardhais oile ud do bhrise, na abuir sin, oir ni bheith ann ach dligh do dheunamh do reir do thoile fein, agus ag brise dlighe De, na curthar a cceil duin ann san Naomh sgriobhain, agus le beulaimh Dochtuirigh an Teampuil go leir, cad e an ceangal a ta oruin, na ocaidi is mo ghluaision sin chum an Pheacadh do sheachuin; gur a fearr leat a readh na fuil toradh air Fhlathamhus De agud, na air cad fa crioch do'd Anam; go m'fhear leat caradus De Uilechumhachdaigh do chaileamhuinn, na do Ghradh do chreatuir mhiochlumhuil do'n chail sin, ann nach bhfuil ach mar do bheith tuama aodhlta, no-bhuailte, agus a mbeagan oile aimsire, ann na beith ach caran cnuigh agusbreuntais; ag so mar inisios tu an fhirinne, gidheadh, suil ar fada, do gheabhair amach le dolas, creud an mhalairt do rinne tu
An Dara Machtnadh
Cad is indeanta le lin Faoisidine
Smuain, air dteacht do lathair Chathaoir an Bhreathamhnuis si, n'ach fulair dhuit bheith eadaighthe le ioradh na umhalachta, agus le buairt intine
Cuirfidh an umhalachd so d'fhiachaibh ort do chreachda d'fhosguil go firinneach, gan gabhail do leithsgeil fein, na ag cur an mhilleain air neach oile; cuirfidh d'fhiachaibh ort, an toide Faoisidine is fearr, agus do nochdfach do chreachda Spriodalta, agus an coinghiol fiontarach ann a bhfuil d'Anum dhuit, do thogh
Ni bhfuil suim ag an odhthar san ann na shlainte d'fhaghail tar ais, do thoghan liaigh neamh-thuigsineach chum a leighis; creud ann san is feidir do readh leat, d'aonfhonn, ma thogan tu eoluidhe balabh do reogh, badh cosmhuil le aon do na oidibh si, do dhaoran Dia le beul an fhaidh Jeremiah, ag radh, Nior nochdadar bhur malluightheacht dhibh, iondus go dtiocfach leo sibh do thabhairt chum na aithrighe
Lam
Ma se si d'iomchur, ta se riachdanach insinn dhuit, na fuil an cathughadh firinneach ort do thaoibh do Pheacadhigh, agus nach bhfuil ach beagan buairidh ort do thaoibh d'Anama
An Triomhugh Machtnadh
Cad badh cheart do leanamhain na Faoisidine
Smuain, creud fos a ta agud le deunamh, tar eis Faoisidine, do thaoibh De, do thaoibh do chomharsan, agus d'ad thaoibh fein
Do thaoibh De, but cheart dhuit baodhchus ro umhal, do thamhairt dho, tre mar badh dheanathach le na mhor thoil tu do ghlaca tar ais a bhfabhar, agus air aon iompuighthe an Bhreathamhnais bais sioruidhe sin, muna mbeith ann, do bheith na sheasamh ad chuine tre do Pheacadhaigh
An san ta d'fhiachaibh ort roghealamhna odhmuis do dheunamh dho, mar Ard-tighearna, dhuit ag impidhe air neartughadh leat ann do luige, anaghaidh gach amuis catha oile, da ccuirfeach an Diabhul ort
Do thaoibh do chomharsan, ta se ceangailte ort smaoineadh an bhfuil tu fa aon fhiachaibh leoir-ghnimh leis, ann a chuid, na ann a chlu, tre na chur air cairde gan reasuin chearta, na mbeith na Pheacadh no, acu so fos ag mbion intin iomlan adheunta
Do'd thaoibh fein; dein dichiol duthrachtach, Diadha, chomh luath agus is feidir leat, do Bhreathnas aithrighe do chuireach, an san, cuimhne air na meodh annibh is fearr chum tu chur druim le file air an Bpeaca
Taid na meodhain si do thri ghne, iodhon, Urnaighthe, ocaidi an Pheacadh do sheachuin, agus na Sacraiminti do thaithidhe, noch le cleachta chirt do dheunamh dhiobh, an bhfaghair go cinte Grasa o Dhia chum buain-tseasaimh ann san maith
An san dein dichiol, air tu fein do thiomnughadh, gach maidion agus trathnona, do Dhia na nuile chumhachd, agus do'an Mhaighdin Ghlormhur, iondus go dtiocfach leat seasamh ann d'intin, chum gan tuitim ann san Bpeacadh mharbtha go brath airis
Beartaigh agud fein gan a thuile gnathaimh do dheunamh ann san dtigh sin go deo na dhiaidh sin, gan bheith ad aonar a bhfochair na mna san, an muinteardhas san do bhrise go iomlan
Dein dichiol air dhul chum Faoisidine chomh luath as do thuitfeadh tu a Bpeacadh tar ais; agus chum tu fein do neartughadh a nios fearr, an aghaidh amusaigh an Diabhuil, leis an Sacraimint si, agus le Naomh Shacraimint Choirp Criosd
Ach o-ghradhan tu d'Anam, ni fulair dhuit bheith air do sheachuin chum gan usaid do dheunamh d'an Tsacraimint si fein, chum rith trid an Bpeacadh le breis ughdarais, mar do ni moran; ma thuitid an ath-uair, agus go bhfaghaid iad fein sa riachdanas dul chum Faoisidine; do Pheacaghaidh riompa gan sgith i, air bith; chomh maith is nach mbeith ach coimh dhibhail, aon obuir amhain do dheunamh dhe, agus mar sin, an cas go leir do chur air an ccloich ndeunaidh
#i# A nois cad is feidir a bheith a nios masladhthaigh do Dhia, agus a nios diabhulaighe dhod shlanughadh fein
a nios aithisighe do Dhia; do bhrigh go ndeinean tu usaid do'n fhuil sin chum meadaighthe do Pheacaigh, noch d'ullmhuighean se ann san Tsacraimint si chum leir-sgris do thabhairt ortha, a nios diobhaluighe dhuit fein, do bhrigh mar so, nach bhfuil a dheimhin agud Faoisidin thairbhearteach do dheunamh; agus an tan do ni tu Faoisidin mar badh choir, go bhfanaid ann san Anam, do gnath, moran do dheasgaidh ro urchoideacha an Pheacadh; mar an nduine tar eis fiabhrais, ann na bhfanadh alan do dheasgadh an eag-chruais, muna bhfanfadh aoin nigh oile, fanfadh na droch-chleachda, nor do na baoghulaibh is mo d'fhuntar da ar slanughadh e
Ach a nois an feidir go dtuigean tusa an nigh si, tusa a deir, go ndeunfair an Peacadh so, agus an Peacadh ud, agus ann san go ndeunfair Faoisidin ann
Da liachd Peacadh ann na dtuitfir, is moide an fiontar ann ambeir do bheith sabhalta e, biodh go ndeunfadh Faoisidin mhaith fein, oir air an dtaobh so, is moide do thigh an aigine go laetheamhuil sa sgamul e, an toil ag calcadh, agus do ni tu camaradh dhiot fein a ndiaigh air ndiaigh, air mhodh na ar bhfiu thu an conghnamh Diadha d'faghail
Air an dtaobh oile, do reir mar beith tusa ag dul aluige, beith an Diabhul ag dul ann neart, agus an neart sa badh leor ann aghaidh beagain Peacaigh, ni bheith chomh foir-neartmhur san ann aghaidh mhorain diobh
An Urnaigh
O a Dhia, is tu ard Riaradhthoir a'r mbeatha agus a'r mbais, nor ann do Laimh fein amhain, a ta crioch gach uile chreatura, admhain gur me choingbhail ann ainbhios, an peandhos is lughadh badh dual do'm shior chlaontaibh
Tar eis an otriud san malluightheacht, do thuil me m'fhagbhail ann ainbhfios, agus neamh-abalta air chathughadh cheart do ghlaca chum Deagh fhaoisidine do dheunamh, tre a dtreig sin mo Pheacadhaigh, agus a bhfaghain maitheamhnus trid
Ach air do Shon fein, a Thighearna, dein an nigh nach feidir dhomhsa dothchas do bheith agum tu da dheunamh air mo shon si, ce nach fiu meise an Sacraimint si do ghlaca chum tairbhe dhamh, tuilean an Sacraimint si fein e ghlaca le fiorghlaine chroidhe, muna ar fiu meise tusa do sheirbheail, is fiugh thusa fein, air aoin tsligh do Thoil Naomhtha do choimh-liona, tusa roimhe si, do shil go deorach le atruadh tre mo mhiofhoirtuin sa; tusa an Gairdin na Nolives, do chaoin mo Pheacaigh si le dearaibh Fola; deanaigh dhamh tre an bhfuil sin, croidhe bhruth firinneach, intin daingion, mo bheatha do leasughadh, agus aigine bhuain tseasamhach chum gach uile ocaid ath fhilte air an Bpeacadh do sheachuin; iompugh Tusa oramsa, agus filfeadh meise Ortsa; Leighis me agus beith me Slanuighthe; Dion me agus beith me Sabhalta
Ca bhfuil, a Thighearna, aon, aigh trua k ag do Throcaire, is mo na me
Agus cionnus is feidir dubaigein mo mhalluightheacht do shlogadh suas, ach le liug do chuardaighthe do Mhor throcaire si
Lionta do bhrigh sin, do mhian Naomhtha, impidhim tri'd Ghrasaibh, tar eis mo mhalluightheacht do nighe le do chuid Fola fior uaisle, athabhairt dhamh, bheith rann phairteach ann do Ghloire, a Bparthas
Amen
Pater, etc
Ave, etc
#k# cosboir Leir-Smaointighthe air an Ccumaoine
An Cheud Mhachtnadh
Roimh Chumaoine
Smuain, ann san cceud chas mordhacht an Righ do ghlacan tu ann san Gcumaoine Naomhtha so, smuain air na ruin diamhair mormhiorbhuilteacha so, ag machtnadh air mhordhacht an taon Dia Mhor throcairigh, a ta ceilte fa na gneidhibh sin, do thigh anuas o Neamh do'd fhisiorugh, agus chum ionad comhnuighthe sioruidhe do fein do dheunamh ann do chroidhe, mar a ngnathaighean liontacht iomlan a dhiadhachta
Machtnaidh go firinneach air an no-iongna ghradh so, agus air ballchrith le suathantais, air bhfaicsinn na mor eacht so, sgairt amach le iongna, a nios mo na mar do frith air mhathair Eoin Baisde, air dteacht do'n Mhaighdin reo Naomhtha da fiosrugh
Cad fa derra so, go dtigh Mathair mo Thighearna chugham sa
Luk
42
An dara feachd, meadhach go iomlan creud an coinghiol sa a bhfuil tu ceanguilte, chum tu fein do ghriosughadh chum deagh-chumaoine do ghlaca, agus chum a'rais oireamhnaigh do'd Shlanathoir do cheartughadh ann do chroidhe: oir biodh a fhios agud, nach do dhaoinibh, ach do Dhia fein, a taoi a nois ag socarughadh an ionad Comhnaighthe si
Le gach fior dhuthracht an san, cuardaigh intin agus staidh do chroidhe, dein tu fein do scrudadh do reir aithine Naomh Paul, agus feuch an bhfuil aoin nigh air do Choinsias, do bheith masladhthach do Naomhthacht gach uile Naomhthachta, oir bron chughad, ann do chroidhe tiomnaidhthe dho'n Diabhul, ma ni tu teampul do'd Thighearna, agus mar sin Criosd agus an Peacadh de ghlaca ann aon a'rus
Ma bhrathan tu do Choinsias truailighthe le aon chuir mharbhtha, na druid leis an Ccorp Nglormhar san Chriosd, chum go nglanair e air dtuis, ann a Ccathaoir na Faoisidine le aithrighe fhirinneigh; as ann san nach fulair leis an absdul, air gach aon chor, tu fein do scrudadh, suil anglacair Naomh Chorp Criosd
Ach d'fhon a thuigsiona fos, a nios fearr, ceud e an ghlaine chroidhe chum a cceangalan an Naomh-ghniomh so tu, smuain ann san dara punc, go mbeith Iosa Criosd, chomh maith agus nach mbeith se sasda le teacht ad fhiosrugh ann san Ccumaoine, ann san modh is cinte taidhte, coimh-cheangailte, agus comh-aonduighthe leat, ag tabhairt a chuid Feola le ithe, agus a chuid Fola le ol dhuit; oir is e brigh an Tsacraimint Naomhtha so, an mhuintior do ghlacan e, d'iompoigh chuim a mbeith d'aon nadur le Iosa Criosd m'Fhuil, a deir ar Slanathoir, Comhnuighean ann Iomsa, agus Meise ann San
John 6
Tabhuir fa deara, da bhrigh sin, gan aoin Pheacadh do bheith air iomchur agud do bhainfeach toradh an Naomh-Shacraimint si Chuirp Criosd dhiot, ach as ceann gach uile nigh, biodh an fuath is mo is feidir leat do Pheacadhaigh truailightheachta agud, oir tre thruailiugh do chuirp fein, do bheir tu di-mheas do Naomh Chorp Chriosd, badh shuathantais ro mhor le Naomh Ambrose, agus le Naomh Augustine, na'r ghlac Mac De fuath do Bhroinn na Maighdine; creud an tuairim da bhrigh sin, do bheith a cu do Pheacach thruailighthe, ag unfairt ann na mhalluightheacht, do gheibh ann fein teacht chum Cuirp Iosa Criosd do ghlacadh, do reir mar a deir na Aithreach Naomhtha, nach nigh is lughadh e, na foir-leathanugh na ioncholnadh
An Dara Machtnadh
Ag an Ccumaoine
Smuain, ce go bhfuil an cheud intinn si, nar ab e glana Anama dhuine o gach uile ghne Pheacadh e, tairbhtheach chum Cuirp Chriosd do ghlaca air dheagh-staid, fos ma's mian leat bheith rannphairteach ann san iomadulacht Gras, do leanan Deaghchumaoine, nach fulair dhuit dichio do dheunamh air thu fein do ghluaiseacht a nios cinte, le caoin-duthracht bheodha
Chum na cleachta san a nois do dheunamh a nios easgaidh, dho bheurfadh me anuas imtheacht na aigine, chum tri sort ngniomh, tre an meodhan san, na dtiocfach le duine efein do thogbhail suas chum na Caoin duthracht bheodha so, air feadh aimsire na Cumaoine
Glac chughad intinn ro ard umhalachta, le creidiomh seasam hach
Cuir ann do lathair, mordhacht dochuimsighthe De, go cinte agud ann san Tsacraimint si, noch ann fhiaghnaise, na ccrithnighid na spiorada beanuighthe, le uabhain agus le uirim, an san feuch tar ais ort fein, agus amhuirc go grinn do luighead agus do tharcaisnigh fein, agus le mor iongna tre an onoir do ni Criosd dhuit, abair o iochdar do chroidhe, mar aoin leis an Centurian ann san Tsaoisgeul, A Thighearna, ni fiu me go dtiocfadh fa mo dhion
A Thighearna, ni fiu me thu do ghlaca; gidheadh triallaim chughad, tre an iompoghfadh me air mhodh no'r bhfiu me thu ghlaca; A Thighearna, a ta me lag, agus aicideamhuil, ach tighim chughadsa, chum me do neartughadh agus do leigheas, dein Trocaire orumsa an Creatuir bocht, abuir liom gur tu slanughadh m'Anuma, agus ni beag san amhain chum a leighis
Ni fulair dhuit an san tu fein do ghluaiseacht chum gniomhartha gradh agus deaghmhuinne; agus iondus go dtiocfach leat a ndeunamh a nios beodha agus a nios Diograisigh, smuain cad iad na coinghill fa na bhfuil tu chum Dian-ghradh do thabhairt d'Iosa, ann a Sacraimint Chuirp Criosd, do bheir an oiriad san leir shomplaidhe air aghradh dhuit, an bhfeudfach aghradh dhuit do nochdadh air shligh badh lionmhaire, na le ullmhugh an Fheusda Naomhtha so, ann a dtigh fein chum bheith an oileamhuin agud, ann a bhfuil cuimhne an Bhas d'fhuiling se ath-nodhachta, tre aliontar d'Anam le Grasaibh, agus tre a nglacamaid geal ris an Ngloire shioruidhe
Creud fath, da bhrigh sin, na radfadhmais Gradh a'r ccroidhe go leir do'n te sin do bheir Gradh chomh mor sa dhuin
Nach ceart dhuin a'r Muinin do chur ann tre na Naomh-Chorp fein do thabhairt dhuin, do bheir gach uile mhaitheas dhuin
Cuir a ccas go bhfiafrocha a'r Slanathoir dhuit, ann san moimeud cceadhna na nglacfadh a Naomh-Chorp; mar d'fhiafraigh do Naomh Peadair, an bhfuil Gradh agud dhamh
Gam amhrus budh cheart dhuit a fhreagairt mar aon leis an Absdul cceadhna, A seadh, a Thighearna, ta a fhios agud go bhfuil mo Ghradh dhuit, agus muna ar ghradhas tu gunuige si mar badh chor, ni mharfeadh me go brath airis, ach chum gradh diograiseach mo chroidhe do reada dhuit
Fa dheoigh biodh gnath mhian dulmhar agud chum Naomh-Chuirp Iosa do ghlaca ann san Ccumaoine; oir is ro riachdanach an taran so na Naingiol, a deir Naomh Augustine, d'ithe le duil chiocaraigh; agus o's do na priomh adhbharaibh is mo chuirfeach a chuid bidh a Bhfuil dhilis do dhuine e dhithe le duil ocaraigh agus le goile fulain, mar sin, an Biaidh Neamhdha so, oibireoigh toradh brioghmhar mor-iongantach ann d'Anam, ma ghlacan tu e le ainmhian tartmhur do chroidhe, agus le neamh-fhoide Naomhtha chum tu fein do chomh-dhluthughadh le do Shlanathoir
Taisbeain dho an san, do mhor-mhian agus d'fhonn chum a Naomh-Chuirp do glaca, leis an breithribh si, o an bhfaidh rightheamhuil, do oiridh chomh ceart san do Chriosduighe mhaith, air ndul chum Cumaoine dho, Mar dho rithean an fiaidh a ndiaigh tiobraidigh na nuisgidhe, mar sin do rithean m'Anum ad dhiaidh, a Dhia
Agus ag blaise roimh rae an tsonuis agus na tairbhthe do thigh dhuit bheth a seilbh Iosa Criosd, a reacht athais mar aon leis an cceile ann san Abhran, abuirsi mar an cceadhna, Do fuair me an te do gradhaigh m'Anam, faisgim le mo Chroidhe e, agus ni leig fiod uaim e
Cant
3 Ag so na intinnidhe le ar cheart dhuit teacht chum an Bhuird Neamhdha so, ma's mian leat bheith rann-phairteach ann san iomadulacht Ghras, go brath o na teibean l Dia do cheathadh agus do dhorta anuas na dtuile shioruidhe air an muintir si, go ghlacan Cumaoine le Firinne, le Teasghradh, agus le Caoinduthracht
#l# teipean An Triomhugh Machtnadh
Tar eis Cumaoine
Smuain, go bhfuil Iosa agud air lar do Chroidhe, tabhair ard urim agus adhradh dho, beir baodhchus leis ag admhail go umhal, do-mheasdacht a thairbhthe dhuit, a Naomh-Chorp do ghlaca ann san Ccumaoine, agus cuimhne go bhfuil air iomchur agud, Tiobraid Neamh dhisgeadhthach gach uile mhaitheasa
Dein ann san usaid cheart d'uain chomh fabharach san; agus o na tainigh Iosa Criosd ag glaca seilbhige ann do Chroidhe, leis an lionmhaireacht Ghras so, ach d'fhonn a ndoirtighthe go iomadamhuil ort, le deaghmhuinn ann san fosgail do riachdanafuighe go leir dho, taisbeain dho do luige go iomlan, agus na biodh anon naire ort do thaoibh do chreachda uile do nochda dho
Ni feidir dhuit uain is fearr d'fhaghail chum connspoidigheacht le Dia, na cail, da bhrigh sin, an moimead is lughadh do'd aimsir
Da bhrigh sin, ma ta aoin lionan droch Pheacadh air do chroidhe, iar a chamhair, chum namhad chomh diobhalach san do ruagairt
Ma chuir toirmiosg droch-chleachda, droch shompladh, na claonadh le aoin chumas daona, gus anois, bun-os-cionn tu le buadh do bhreith air, aitchir air go deifireach thu neartughadh, le na ghrasaibh cath-bhuadhacha, tre na bhfeartaibh, gach doiceamhuileacht da mheid, na scaipion
Tre d'fhailith agus tre d'fhuarlaoid fein ma chail tu spioraid teasgradh De, agus taithneamh mianmhur do neithibh Diadha, sgread air go diacharach, tineadh lasarach a gradh d'ath-adhainn ann d'anum, tre a radfadh fuath do neithibh saoghulta, iondus na glacfadh go brath aris, taithniomh ann aoin nigh, ach ann a ndluth-cheangal bhuan dho-bhrisde da mhor-thoil
Gibe air bith riachdanas do bheith ort, sgread air do Thighearna Iosa Criosd, agus dein ceisniobh truaibheileach, Dhiadha, leis ag iaradh a reightidh air, ag togbhail sompladh le Jacob, a dubhairt leis an Aingioll, Ni sheadh, ni fhagfad tu a Thighearna, go dtugair do bheanachd dhamh, Gen
32
Ni leigfiod uaim, tu a Thighearna, no go bhfaghad na grasa ata na riachdanas orum, chum buath do bhreith air mo chlaontaibh, chum do dhligh do choimeud, chum do thoile do dheunamh agus chum marachduin agus chum bais d'fgaghail ann do ghradh
Bigh tu an san dian-tsiuralta, m do'n fhirinne si, gur a be mio-fhoirtiun is mo is feidir dho thuitim amach dhuit, iompogh amach mio-phairteach do'd Chruthathoir, agus a chur d'fhiachaibh air tre do neamhdhilseacht fein, thu threigean
#m# Iordhalta Nach mor an tadhbhar broin dhuit, tar eis Iosa Criosd dho noamhughadh d'Anama le na bheith go cinte do lathair, d'aimhdheoin e do'd oileamhuin le na chuid Feola agus Fola, ma's gabha dho le ceart, gearan gur bhronn a thamharthaisighe chomh iomarcach sin air dhuine iargulta mhi-nadurtha
Do bhu feidir a bheith, gur ab ro mhinic do bhigh cuis aige an gearan so dho dheunamh ort, oir cad a liachd uair, gan naire do dhibir tu amach as do Chroidhe e, chum ionaid do dheunamh dha namhaid mharbhtha, an Diabhul
Tabhair do'd aire os so suas gan tarcaisne chomh mor san do thabhairt do Dhia, feuch reomhad go ceart, ionus go ndeunfadh gach uile ocaid do chuirfeach do fhiachaibh ort tuitim aris ann do Pheacadhaighibh, dho sheachuin
Na fuiling gradh creatura air bith ann do Chroidhe, do sgarfach tu le Gradh Iosa Criosd; agus an fhaid bheith air iomchur agad, dein geallamhna diograsach buaintseasamhach dho, nach mbeith aoin nigh ann san ndomhun uile, abalta air thu sgaramhuinn le na Ghradh fior Throcaireach
An Urnaigh
Ann do lathair do chi tu, a Thighearna, Peacach bocht; do sparail lamh do chirt, chomh minic sin, an ait dioghaltuis do dheunamh orum, mar do rinn tu air mhoran oile, a ta a nois ag daor chaoine androch usaid dho Shacraimint ionadhra do Naomh-Chuirp, ann Ifrionn, deinean tu fos d'aimhdheoin mo mhionaduir, teacht do am fhiosrughadh, agus filean tu tar ais do'n Chroidhe as ar dhibir me chomh minic sin tu, chum sligh do dheunamh do'd namhuid
Ni sheadh, nach bhuil me fos chomh miofhoirtunach san, agus Peacadh eigin foillightheach do bheith do ghnath ann m'Anum, d'iompuighean me air shligh nach fiu me do Dheirc Throcaireach do dhorta orum; nach me fos an Judas, le poig na siodhchan o, do thabhairt dhuit a niugh, chum do dhiobartha aris a maireach
#o# Sithe Nach do'n dram so me do ghlacan tu ann san Ccumaoine, chum do Cheasda air an Ccroich d'athnochainn
Na fuiling a Thighearna, a bheith mar sin, ma ta me am mhio-chreidiomhach, am fhear eithigh, agus am Anum mhailiseach go tti so, air ngabhail trioham leis an ccathughad is ro dholasaighe, leagaim me fein ann do lathair, ag iara mathamhnais ort, agus dearbhuighim dilseacht dho bhrisde dhuit, o an la a niugh amach
Le iomad ruin dhuit, fuathaim agus gnasaighim gach aoin nigh do chuir fearg ort; impidhim cumhachda m'Anuma agus mo Chuirp le cheile, do bhigh go tti so, na ccunghnamh chum feirge do chur ort, nach mbeidis as so suas, ach na ccunghnamh chum craobhsgaoilte do mhaitheasa
Nasuile si, do chi do mhor mhiorbhuiltidhe ann san Tsacraimint ro Naomhtha so, na suile si a ta ciontach ann an oiriad san claon-amharc Bpeacadhamhuil, caithfid go brath a ris foghanamh ag sile deor, ag caoine mo neamh dhilseacht
An teanga so is mian leat do naomhughadh tre do Naomh-Chorp Glormhur do leigean uirthe, ni leoifidh os so suas, bheith na arum mheangach mhoilifeach, agus an Croidhe si, a ta le bheith na leaba agus na theampul agud, ni leoifiah go deo a ris a bheith lionta le salachar malluighthe na cclaoin mhian so, fa deara dhuit choimh minic sin, tu fein do tharang uaim
Tar an san, a Thighearna, na dein a nios mo righnis; tar agus glac seilbh ann m'Anam, leis nach mian bheith beo go brath aris ach chum coimhlionta do dhligh; tar agus coimhneartaigh gach uile ghealamhuinn do rinn me dhuit, agus deonaigh an Sacraimint Liadha so, a ta me air tidhe do ghlaca, dho bheith na shealadh ortha, tre a ndeunfaidis seasamh gan brise liomsa go brath aris
Impidhim na Grasa so ortsa, a Dhia
Iondus go mbein chomh seanmhar p, san, is go sealbhochuin tu ann san mbeatha so, tre a mbeith me am chomh oidhre ort ann san mbeatha shioruidhe
Amen
Pater, etc
Ave, etc
#p# Soinmheach CRIOCH
Fáilte agus Comhairle Éirionn dá mac Grádhach
Domhnall Ó Conaill
Fáilte dhuitse ar dheise slán, A mhic mo ghrádhsa 'chuaidh thar toinn, Do chosain meas is clú na ndámh A chainid dáimh ar éacht na sonn
Lá dá raibh badh líonmhar mé I maoin, i spré, i gclú 's i gclann Faraoir
le fada chlaon mo ghné; Ní hiongnadh mé bheith tochtach fann
Is deorach ainiobhach gan bhréag Do bheinn-se i ndiaidh mo dhalta grinn, dá gcluinfinn tásg gur dhún an t-éag Do rosg gan chlaon, ba tuirseach sinn
'S é fáth mo dhochar gointeach géar A d'fhágais aon go fann ar lár Ach tuig gur truagh don t-é nach léir Gach tuirse tréan do thig ón ár
Mar sin a chumain shuairc mo chroidhe Ná tréig an t-slighe 'tá díreach ceart: Urraim, reacht, is dísleacht riogh; Ar bhiodhbhaibh do thíre sgaoil do neart
"Domhnall Ó hEoghain ó Bhord na Míghne cct
dá charaid ionamhuin
Seagháin Báróid ó bharra na críthe céana"
Seo fáilte chanamse roimh ughdhar an leabhair seo do gabhúg le smallúire gan trúadh na taise air bith
bliagháin an mhearadhuil bliagháin gan airigiod
bliagháin na fearthana dheasgaibh ainioma chur ar bhana bheig a tteanta carad do
Dé do bheathasa bhaile as fáilte óm chroídhesi reómhat, a shuaircfhir chailce nar bhlasda do ráite gríonn gan smól;
ná rabhair a gceasaibh fhad mharfuir air smíostach beó gun faighíl air earradh go tapa nú díol do sgóir
NA DÁNTA
An tAthair Pádraig Ó hAnluain
A fhréimh den fhuil uasal faoi ghruaim i nDún Dealgan, mo dhíth, Treibh eaglais is uachtarán thug bua le cumas a ngníomh, Ó hAnluain a ghluais anuas ó Cholla an dá chríoch, Síol Eochaidh na mbua bhí go huaibhreach i dTeamhair na ríogh
Is é mo thuirse gur treaghdadh an tréan-fhear Pádraig caoimh, A fuair oideas ón chléir, tá faoi chré, mo chrá, ina luí Ach scrios ar an éag nár ghéill do chrá so a ghaoil, Nó go n-ardfaí céim don té tá faoi cháin dá dhíth
Is follas do chách gurb é an bás a d'fhág tusa faoi ghruaim, Ó theastaigh an tAthair Pádraig, d'athraigh do dhreach is do shnua, Bhí caradas ar fáil agat is grá ón eaglais an uile uair, Ach is é ollamh na bplástar do chairde ag deireadh do ruaig
An tAmhrán
Ní bhfuil an mac léinn ó Eirne go himeall Loch gCál Dá dtigeadh chuige Séamas nach bhfaigheadh scléip gach 'n choirm ar chlár, Ach dá dtigeadh othras ón éag ar aon den aicme go bráth, Ní fhóireann a léann gan an séad a chuir Marcas chun báis
Ar Shéamas Ó Broin, Píobaire Thug mé ruaig fá bhruach na tíre, Is i mbruíon na slua a chuas chun scíste, In áitidh suailce nó suain mar mhian liom, Is é chualas fuaim agus uaill-ghuth píbe
Bhí roinn den fhéin seo go céimiúil státúil, Cuid eile ag léamh go cléiriúil cráifeach, Bhí Ó hAnluain ina léice ag méadú an charnáin, Is bhí an Branach ag méiligh is ag séideadh a chuid málaí
Más don eaglais a luadh na guadaí gan eolas, Ó hAnrachtaigh Rua nach raibh suairc ina ghlórthaí, Mac Ardghail a ruaigeadh anuas ón Rómhar Is Ó Luain a bhí ar fuaimniú tríd chuantaí na hEorpa
An tAmhrán
Dá nglacfadh an tEaspag bríb is gan an fíorcheart a fhuagradh, Ach bulla thabhairt scíofa do gach aon de na tuataí, Bheadh an Branach lena phíb ag cur cloí ar na cuacha, Is go dteithfeadh na mictíre le scaoll-mhire uaidh-sean
Ar An Phíobaire Céanna Ghlac mise réim go séidfinn port ar an phíb, Nuair a fuair mé 'n gléas le mo thaobh san fhuinneog ina luí, Tráth chuaigh siad a mhéiligh, léim an Branach le fíoch, Samhail le claorán ag éirí ar eiteall as díog
Thug seisean ruaig fá thuairim ollaimh an cheoil, Ach is é Hanrachtaigh Rua a ruaigeadh i dtosach an ghleo Tráth chonaic mé'n guada gruama ag teacht i mo chomhair, Bhí mé ag buain fuachais as a bhfuair mé agam i mo dhórn
Bhí feadán den phíb lér mhian na Humours of Glynn, Is feadán a scaoilfeadh flít Rí Sacsan ar toinn, Bhí feadán ag caoi mar dhílleachta linbh gan mhuirn, Is feadán mar naosc ag éirí ar imeall na dtom
An tAmhrán Dá marbhfaí nó dá mbáfaí, dá ngoinfí nó dá sáfaí Ollaimh is lucht cláirsí is gach sáraicme séimh, Thiocfadh an Branach sábháilte ar thubaiste gach gábhaidh Mar nach bhfuil sé i gcumas nádúir le hardaigne téad, Nó dá dtiocfadh scairt ar sáile ar phíobairí Chríoch Fáil Go tíortha deas na Spáinne, cha dtráchtfaí ort go héag, Ach is tuirseach liom le rá nach bhfuil port dár síneadh lámh air Nach bhfuil in do chuid málaí ach nach bhfágann siad é
Na Táilliúirí Dhéanfaidh mise báda bronnmhar, Imeos go fonnmhar ar sáile, Is cha ligim neach dá hionsaí, Mar cheannphort ach táilliúir
Óir is furas a gcur in ordú I mbéal bóchna san oíche, Chan iarrfadh siad mar lóchrann Ach beo i mbarr píce
Ba mhaith an t-ábhar gáire Fán tráth sa na gruagaigh Cormac agus Pádraig Is an fear báite ar a nguaillibh
An tAmhrán
Chuartaigh siad gach cóirnéal ó Chloch Mhór thoir na nIarlaí Go rannaibh na Bóinne ag teorainn na hIar-Mhí, Gan choinneall, gan tóirse, ag tóraíocht iascaibh, Is níor ghabh oiread is d'fhóirfeadh do dhreolán bliana
Do Antaine Ó Leannáin Tá brainse féidhmiúil ceansa céillí ag taisteal Éireann an uair seo, Ag brosnú léighinn is ag cosnamh céime is ag dealú éigsí ó thuataí, Ó Leannáin réimiúil de threibh na cléire bhí i bhFeadh na féile mar uachtarán Gur bhuail an t-éag ar an aicme chéanna a d'fhág na céadta faoi ghruaimcheas
Níl áit a gcualas i gcríochaibh Chuailnge tásc nó tuaileas an déa-mhic, Nach dtugas ruaig ann, gan scíth gan suaimhneas, ar aiste suailce is pléisiúir, Thug sreabh na huaisle bhí frasúil stuama tagra buan sheasfadh céim dhamh, Ach thug Brionan fuagra nach bhfuighinnse tuarastal is thit mé in uaigneas an scéil seo A charaid chléibh, má chluin tú aighneas ag teacht in m'aghaidh-se ag an cheannphort, Is leat is féidir mo chur in aonfheacht le ollaimh Ghaeilge na Banba
Cha déanaim pléideáil i gcúrsa an scéil seo má dhiúltar céim dhamh gan amhras, Óir an ní nach leigheastar is éigean a fhoighdiú agus scoirfead féin de mo sheanchas
Is Tubaisteach An Cás Is tubaisteach an cás atá láimh ins an ghleann so, Go bhfuil mná agus páistí is garlaigh faoi anbhroid Ag éirí ar na hardáin ag gártha fán amhgar A d'fhág dhá ghabhar bhána orthu atá ag Barney Hanlon
Samson, gé gur láidir, nó Paris mhac Hécuba, Nó Cúraoi mac Dáire thug Blánaid ó na laochra, Cú Chulainn nó Máine ag táin na hAirménia, Go dtiocfadh eagnaí báis orthu, dá dtarladh don phéire
Cuireadh tionól sluaighe ar uaisle Chríoch Feidhlim Thart go himeall Chuailnge ag gealladh duais is éadáil Don aicme úd a ruaigfeadh uainn lucht na n-adharca Is cha dtáinig neach a d'fhuagair ár bhfuascailt ón ghéibheann
An tAmhrán Coimrí Mac na ngrása fán dá laoch stuama glic, Thug cabhair do na garlaigh bhí ag gártha is ag fuachas ar chnoic, Mar bhí Learrái is Para táilliúir is a ndá choileán luaimneach coin, Is lean siar go Cnoc na hÁithe iad ag baint sásamh as na gruagaigh sin
Bás An Ghabhair Nach tuirseach an gníomh a theagmhaigh sa tír seo I lár na hAoine san fhómhar
Le gaetha líofa gur goineadh an míle A thaisteal críocha na hEorpa
Gé go raibh a ghaolta, anuas ón dílinn, I seilbh dhílis na Fódla, Fágadh sínte é gan lucht a chaointe Ag conairt chraosach Mhaigh Phónair
Chruinnigh na daoine i lár na hóiche, Agus fuair siad sínte ar an fhéar é; Na srutha líonta d'fhuil a chroí-sean, Is é gonta cloíte ag an éag ann
Bhí cáil le scríobhadh de ghnaithe saolta aige Ach níorbh eol dó a mhíniú i nGaeilig; Réir mar shaoilim, dá dtuigfeadh daoine é, Chrochfadh sé an tír as a héadan
Bhí fear den chompáin chaith i bhfad dá aimsir Ag teagasc Fraincis is Gréigis, Bhí sé i bhFlanders, is thiar i Luimneach, Agus seal i Longfort ina chléireach
Cha raibh sé i gcontae a chuirfeadh bang air I dteanga Eabhra is Gaeilig, Is é scríobh an tiomna le solas coinnle, Óir thuig sé iomlán an scéil sin
Ar dteacht i láthair damh go má an ghábhaidh, Sin an áitidh a raibh an phléideáil, Dúirt roinn den pháirtí go raibh an galar spágach air Is gurb é sin ábhar a éagnaigh
Dúirt Joe Mhac Partholáin le Seán Mac Ádhaimh Mar nach raibh sé gnách ar Bhéarla Gurb ar Pheadar Mhac Ardghail a ghoir sé ina ghárthaibh Is is é a thuigfeadh ábhar an bhuaidhridh
Char lig na buaidhreadh do Pheadar éistin, Nó gur réab sé ins na fuachais; Mar bhí sé tréitheach sa teanga Bhéarla, Thuigfeadh an mhéileach ba chruaidhe
B'fhada an éagaoin do rinne an péire, Ach ba é críoch na scéala mar chualas, Gur conairt chraosach as tír ó chéile Tharraing aréir chun na huaighe é
d'fhág sé a bhás ar an mhadadh bhán Bhí ag Peadar Mhac Ádhaimh i Maigh Phónair, Is ar an churadh clárach thug chun na háite An madra allta a leoin é
Le méad na dásacht a ghlac a chairde 'Tháinig i láthair chun a thórraimh, Le hiomad spáidí go ndearna siad ármhach Ar Hector ghallta gan fóirithint
Tháinig glúineadóir as Contae Lú ann, Is tháinig $Jury ann as Ardmhach, Tháinig trúpa as Contae Dhúin ann, Agus seisear búisteoir as Cairlinn, Tháinig cúigear ó Chaiseal Mumhan ann Is as Doire Núis tháinig a lán ann; Ba é críoch na cúise gur mhionnaigh triúr dhíobh Gurb é an gúta thug bás dó
Madadh Uí Anluain
Tá scraiste crotach gránna de chon clárach aige Ruairí Nach nífeadh Inbhear Sláine fuil na Galltacht as a chrúba, Madadh carghais gan náire a líonfadh a bhráid i ngach clúide, Ach is é a astar in aice an Bhábhúin a d'fhoilsigh a pháirt le clann Liútair
Char hoileadh ó Mhaigh Phónair go Tóchar na dTréan-Fhear Coileán ní ba róthúla nó gur thóg sé de an Ghaeltacht, Ach ó bhuail sé suas le hEoghan ag goid na feola i dtír ó chéile, Níorbh fhearr leis lár an Domhnaigh nó tráthnóna Aoine an Chéasta
Tá Captain á shéanadh óir tá an cnéamhaire eolach, Mar bhí gobán ar a bhéal is nach raibh bréidín nó póca air, Cha raibh ann ach an sagart is a ghréasaí is cé hé thug an fheoil leis
Cha déan balbhán bréag, tugadh an féirín go Maigh Phónair
Dá mbeinnse mar atá Ruairí chuirfinn púdar as an áit leis, Óir dá gcaillfinn bó na Mumhan leis stiúcfainn gan spás é
Dá maireadh Para an tsúiche is é mhúinfeadh an chon ghallta Lena bhata bheadh á rúscadh nó go mbrúfadh sé a chnámha
An té bheir dídean do éiriceach nó éisteas go sámh leis, A deir an soíscéal nach mbréagnaítear nach féidir a shlánú, Ná bíodh sean-mhallacht dá dhéidh seo go héag a mhic Ardghail Tiocfas anuas ar do chéile, ort féin nó ar do pháistí
A Ruairí ná tabhair thusa scíste nó dídean don stánaí, An tsean-chon ghortach, chraosach, mhaolchluasach, spágach, Ná lig go Tamhnach Mhaolchraoibhe é measc do ghaolta do do náiriú Nó anonn go Carn na Díle measc caoirigh an Bhaile Ard é
Díbir i bhfad uait é thart suas go Boláine, Siar go Durlas Ghuaire, go Rath Cruachan nó Dún Phádraig, Phronnfadh Lappen mála an ghuail ar an té ruaigfeadh é chun an Phlástair, Sin an áitidh a bhfuil na gruagaigh a bhfuil fuath acu ar an Phápa
Cluinimse go bhfuil móide ar Bhrian Eoin is ar a chonlán Go bhfuighidh sé oidhe Chathail Mhóir má théid sé chóir bhalla an phonta, Níl seachrán air go leor nach fán fheoil a d'éirigh an chonspóid, Óir go gcuirfeadh siad a gcorda ar a bhfuil beo de chlann hAnluain
Is iomaí stoirm theann a sheasaigh an dream sin gan chlaonadh Ó thug mac uí Heanraí amas longfoirt gan daonnacht Ar Eochaidh Óg Ó hAnluain ar loch Chamloch san oíche Gur teascadh a n-ursa cheansaí rícheannport Thóin re Gaoithe
Dubhamhrán
A marthain don chóip a d'ordaigh an Ghaeilig i Rann nó i bprós le ar seoladh céadaibh ag Tairgeadh ceoil fá bhord go réimiúil; Milleadh a cló is níor leor an méid sin, Airgeadh fós a pór as Éirinn, Claonadh an tseoid dá mbíodh slóite ag géilleadh Brainse cróga, róthúil, céillí, Iarmhar slóigh na Fódla faofaí, Nár hoileadh a sórt cois bóchna baolaí, Inis gan bhród gan mórtas éide
a Goineadh gach dóigh le treoir na réagún
'Ardfhlaith órdha clócheart tréitheach, a Charaid gan ghleo thug tórtha ar chraobhaibh Tabhair th'aire don dóigh a bhfóirfidh an véarsa
A Ógánaigh Ghreannmhair A ógánaigh ghreannmhair mar a labhras gach file le dán, 'Sé mheasaim gan amhras nach clampar a bhfuilim a rá, Munab é a bheart úd a rinne tú is gur shantaís do cheangal le mná 'Sé bheir cathuithe ar d'intinn agus iompar an chait ort ó lá
B'fhearr do óigfhear tráthnóna nó ar maidin is sa lá Bheith ag tarraingt ar a lóistín dá bhfóirfeadh dó teascaí bheith ar fáil, Is gan a chaitheamh mar níos do shórtsa in órchiste gan chúram gan cháin Is nach dtug tú ina dhórn ariamh feoirling do shagart nó bhráthair
Ba acmhainneach an gléas liom mo $bheaver a chocadh gach ló Is go bhfacas féin céad fear á gcéasadh ó deireadh siad "gabhaim " Tá tusa faoi bhuaireamh agus b'fhéidir do chosa gan bhróig Tarraing gach éadáil darbh fhéidir abhaile chuig Róis
Ná habairse "gabhaim " is nach bhfónann do cheangal le mnaoi Is nach n-iarrann fear an róid eolas chun doras do thí
Ná lochtaigh mo dhóighse de lóma nó folamh mar a mbím Is ansa liom Róis nó Rí Seorsa atá i Sasana ina shuí
Tá Ábhar Gáire Agam Tá ábhar gáire agam ab áil liom a insint, Chuala mé trácht aige Pádraig Frainc air, Bhí Joe Mhac Partholáin i láthair an tan sin, Is é chum an dán seo is d'fhág air iomrá
A Thuathail Uí Bhriain goidé an diabhal a sheol tú Nár chaill tú do chiall nuair a thriall tú an ród so; Nár chóra dhuit a bheith thiar ag díol do chuid beorach Ar Chnoc Mhic Giolla Tiarnaigh ag riaradh lucht póité
Arsa Pat Mhac Alisdrean: "A fhearaibh táimid díolta, B'fhearr liom nó mo sholáthar nach bhfaca mé ariamh é, Ach má shiúlaim go Ceanannas ag déanamh carad is cliamhnais, Ruaigfidh mé do charráiste go paráiste Chluain Fiacail " An tAmhrán
A charaid dhílis ná cuir mise ar díbirt as an áitidh go fóill, In a dtíortha dá dtugas míos de dhíth ársaidh agus óg, Má thig tú síos liom gheobhair fíon as an $jar atá aige Róis, Má bhíonn tú críonna, cha mbímse i ndíomá leat go bráth níos mó
Imruagadh Na gCearrbhach Tháinig compáin róláidir ag imirt ar chártaí Go toigh Tharlaigh bháin Uí Fhéagáin
Bhí siad ón Charn ann is ba é astar an áidh é Agus as Baile na mBráthar ina sréadaibh
Theagaibh beirt tháilliúir a bheith ag obair san áitidh Bhí ealaíonta, áibhéil, tréitheach, Mhionnaigh dar a chlár a mbeadh siad ag preasáil gach lá leis Go mbeadh sodar ann ar ball, agus léimneach
Chruinnigh siad buíon nárbh fhurasta a chloí Agus is í comhairle do críochnadh leofa, Asal beag buí a bhí marbh le mí ann A tharraing le pící is rópan
Tharla an ghaoth bheith ó chnoc Dhrom an Tí Is ba láidir an croí nach leonfadh, Is iomaí clúid agud díog a raibh cearrbhach ina luí ann Sul dá raibh sé meánoíche i bhFeochoill
Chuir siad an stuaca leis an doras go stuama Ina sheasamh mar bheadh buachaill bréige, Agus luigh siad go huaigneach réir ordú na n-uachtarán Agus choinnigh siad cluas le héisteacht
Níorbh fhada go gcuala siad torann an ghruagaigh Ag titim is an fhuaim ag éirí, Is go gcluinfí na fuathchais i mBaile na Cluaise Nó thíos ag Loch Cuan dárbh fhéidir
Bhí siad soineanta rialta i gCloch Uinge ariamh Agus ealaíonta i mbriathra gallda, Is iomaí "Dar Dia " agus "Th'anam 'on diabhal" A chluinfí go ciallaí cráifeach, "God damn is dan fhiafraí", "candle 'on mhias" Agus "light wisp as cliabhán an pháiste Tarry house, dar sliabh, wont be bitch house i mbliana For cuideachta or clannú, be the tarlin' " Léim Séarlas Ó Cathaláin amach ins an bhábhún Gan hata air nó snáithe bríste, Is Mac Scolóig lena shála mar ghiorria lá Márta Agus an t-allas ag fáscadh síos leis; Tógadh huzzá leo ag dul trí Bhéal Átha Chláir A chluinfí ar shráid Ráth Fraoileann
Bíonn siad á rá gur hóbair go mbáfaí Ag dul trasna ag báda an Chaoil iad
Bhí an chuid eile faoi léan ag dul i laige is i néaltaí Is na soilse uilig i ndéidh a múchadh, Is go gcluinfí go réidh iad siar fá thoigh Thaidhg Ag scairteadh go léir ar Lúcás
Dá bhfaigheadh Lúcás mar fhéirín Foirceal na cléire Agus Caisleán an Mhaighre mar chúiteamh, Cha dtrustfadh sé aon acu go dtí solas an lae Go bhfeicfeadh sé a ladhar is a chrúba
Is iomaí bean bhuartha bhí ar maidin an lae sin Ag cuardach a céile is í cráite, Más mór an $play way bhí i dtoigh Tarry aréir Gan fear insint na scéala ar fáil ann
Cha chreidfeadh siad an méid de eaglais is chléir Bhí ón Bhanna go Droichead Chill Sárain Nach ins na liosan a séideadh iad nó suas ins na spéarthaí Le pisreogaí an phéire táilliúir
Dá bhfeicfeá Patt Fardy agus Séamas Mhichíl Phádraig Agus siosúr nó snáthaid san am sin I bhfolach sa gharraí is iad lag leis na gáirí Is nárbh fhearr leofa i bparlúr Mhuirnnin
Nuair a d'éirigh an radaireacht istigh insa bhábhún Agus thosaigh an gháir is na gloimnigh, Ba throm leo a sála amach as an áitidh Go bhfuair siad go páirc Bhriain Andrew
Níl gar a bheith ag trácht ar an cheasnamh is an náire Thig orthu de tháille an scéil sin
B'fhearr leofa báite in uisce na sáile Ná iomrá air go bráth ina dhéidh sin
Thiocfadh crith ar a gcnámha dá bhfeicfeadh siad scáile Asail ar lár an réitigh, Is dá bhfeicfeadh siad táilliúir ag teacht chucu ar an tsráid, Go rithfeadh siad ar scáth, dárbh fhéidir
Conspóid Na gCailleach Cé hé seo ina shuan go huaigneach faoin bhord so
Tá, deireadh na huaisle Uachtair Óirthear
Nár cuireadh cruinniú ar a chine is ar a ghaoltaí
Tá a lán acu d'imigh is nach dtilleann a choíche
Cé hí seo nach n-aithnim ag tafann sa chóirnéal
Bean bhocht as Ceathrú Mhanainn is é is ainm damh, Móra
Támuirne curtha de lucht málaí gach lá insa tseachtain
d'fhág easpa na bprátaí a lán ar a tseachrán
Goidé ruaig ag sráidíocht fán áit seo chomh mall tú
Chuala mé trácht ortsa agus b'áil liom a bheith caint leat
Nárbh eol duitse an fial-mhac ciallaí seo thuireamh
Ní dhearna mé a leithid ariamh is níor hiarradh orm é
Nach mbíonn tuireamh nó caoine insa taoibh sin ar thórramh
Níor chuala mé i mo shaol ar aosta nó ar óg é
Is goidé d'fhág chomh bearrtha géar i do chaint thú
Ag ól sú na gcréachtach fá Bhéaltaine cinnte
Tá rannadh ar do gháilleach mar bheadh gráinneog ag méanfaigh; Cé go bhfuilim mar tá mé, 'chlann Phartholáin ó fhréimh mé
Sin muintir mo mháthara, céad fáilte duit a shiúr; Go maire tusa slán, a stáidbhean na lúb
Goidé mar chuala tusa tuaileas fán chás so
Tháinig chugam cuach á fhuagradh go cráite
Sin an t-éan is binne de chineál an chluimhrigh; Ach amháin de nach seinneann sí in aimsir an gheimhridh Codlann sí san fhuacht go dtig bruach na Cásca; Tá cineál eile cuacha ann a bhíos ag fuachas ar faiche
Ba mhór an truaighe thú nach bhfuair foghlaim in d'óige; Choinnigh mo scuad ag buachailleacht bó mé
Is é Dia chas in aice liom thú is gan bheith in aicearra tuataí; Dhéanfaidh mé réir m'acmhainne ach glac-sa mé go stuama
Níl tusa ach óg is níl tú eolach ar do shinsir; Glacfaidh mé seoladh, ar ndóigh, le haimsir Nár cuireadh marcach gléasta fá Ghléadaigh na Clárchoill'
Tá roinn den fheadhain-sin a chóir a shéanadh go láidir
Is furas a aithneamh ar an chlár so go dteachaidh ár gcairde in éagruth; Tá mórán i láthair díofa muna n-athraí siad béasa
Nach mó le rá iad nó a lán dá bhfuil sa ghleann so
Nach mb'fhearr gan trácht ar Phádraig nó ar Phrainsias
B'iad sin na fir chéillí bhí réimiúil suailceach; Ach deir Pádraig Kate go raibh siad bréagach truaillí
Chan ionadh dhó, an sceotair feannta; Is fearr é nó a bhfuil beo de phór an dream sin
Ba iad sin na fir chlúiteach, lúfar, láidir; Nach mbeadh siad á rúscach fá rútáil phrátaí
Beidh a gcuid ballaí bána lán de eallach; Cha lú orm an bás nó plámás cailleach
Bheadh maithibh na contae gach am acu ar féasta Nuair a thiocfadh siad ag rannsú na ngandar is na ngéanna
Tá do theanga rólíofa ag gríosadh mo chéadfaí; Cha deas leat an fhírinne á míniú, a phléiceas
Cha dtáinig mise a phléideáil ach ag éagaoin mo ghleacaí; Ná déana thusa scléip óir cha léigimse leat é
Dá mbeadh Dochtúir Céitinn agam, léifinn a ghaol duit; B'fhearr duit céife nach séidfeadh an ghaoth dhíot
Chonaic mé eachraí cóiste ag go leor dá dhaoine; Dá mbeadh siad dá gcóir bheadh siad leo ins an oíche
Chonaic mé lásaí óir lena gcótaí is a hataí; Is lia bhí an corda ar a scórnaigh á dtachtadh
Nach ar hallaí bána bhí siad a lán den aimsir
I bpríosún Ardmhach agus gardaí ina dtimpeall
Ba fhogas a pháirt do Ard-Cheann na cléire; Bhí siad ní ba ghnásaí ar mhálaí is ar dheirce
Bhí leapacha clúmhaigh acu is cuirtíní saitin; Dá mbeadh sé san Iúr bheadh sé lúbtha ina n-ascaill
Ba é seo an fear ba dheise agus ba mhaisí bhí san áit seo; Nach é bheadh ag leisíneacht ar chroisíní sa chlábar
Bharraigh sé ar an tslua le fuaim a chuid téadaibh; Ba bhinne liom na buaibh insa bhuailidh ag géimnigh
Dhéanfadh sé bróga d'fhóirfeadh don Phápa; Bhí sé mórán ní ba eolaí ar róstadh a spága
Beidh bairille an fhíona ar a chíor aige amárach
De uisce na díge atá in íochtar na páirce
Tá an clár so ró-ghann aige coinnleoir de do shórtsa; A chailleach an charsáin feannfaidh mise an tsrón díot
Tháinig tú go plánaí, a bhairdigh, chun díospóireacht; Bhuailfinnse boc báire faoi chamál na cuspóireacht
Cuirfidh tú ar siúl mé agus smúid ar mo mhalaí; Mallacht i do lúbaidh a dhall-dúdaire caillí
An Dochtúir Buitléir Is tuirseach na scéala chluinim á lua Go bhfuair mealltóir na slua le cogar claon Ar Dhochtúir Buitléir an lámh in uachtar Thabhaigh scannal crua do Ghaeil an tsaoil
Bhí réalt na maidne aige mar chéile, Is faoi chúrsa na gréine cha raibh a samhail de mhnaoi, Dídean na bpeacach, banríon na maighdean, Máthair Mhic Dé agus buime na naomh
Is é an-mhian na colla mhearaigh a chiall, Is an óigbhean rialta chuir sé ó chrích, Ghlac sé pátrún le Liútar ó chianaibh, Óir fuair cathaí an diabhail bua ar an dís
An tAmhrán Níl fáth pléide air, bhí oighreacht fhlaithis aige ar fáil, Agus coir, dá mhéad í, go raibh a leigheas aige ar leaba a bháis, San scáthán glégheal úd a thréig sé, gheobhadh maithiúnas do chách, Is go mb'fhearr an féirín leis ná an méid sin Miss Duff a bheith aige ar láimh
An Ciúin Mhac Ádhaimh Is iomaí léan a fuair Inis Fódla Ar bheagán sócúil faoi Shiobail chlaon, Scriosadh a laochra bhí neartmhar cróga, Is tugadh a lóistín do bhreatnaigh mhaol
Creachadh teampaill agus crochadh bráithre, Scoradh an cláirseoir is gach file caomh, Leagadh a gcaisleáin agus loscadh a bhfárais, Agus rinneadh fásach dá bhfearann saor
Stróiceadh an leanbh ó ghlúin a chairde, Faoi oideas Galltacht chuirfí an truaill, Is dá labhradh aon fhocal i dteanga a mháthara Chuirfí i mbranraí é nó in anbhroid chrua
An tAmhrán
Seo an ruaigeadh a thug Aodh Rua ar dtús don Spáinn, Is na sluaite d'ár n-uaisle go dlúth ina dháil, d'fhág fuaim bhlasta ár dteanga shnua-shnasta i smúid faoi smál, Is gan neach fá thuaidh anois ar shlí a fuascailt ach an ciúin Mhac Ádhaimh
Boinn An Athar Maitiú Ceistím Diagairí Inis Fáil, Ceistím an Pápa agus eaglais chúil: An le linn Naoi a dhul san áirc Tháinig na $medals i stát ar dtúis
An raibh sé ar Mhaoise nó ar Áron Nuair a cailleadh Pháraoh ins an Mhuir Rua
An raibh sé ar Eoin ag siúl an fhásaigh, Nó ar Elisha nuair a shnámh an tua
An raibh sé ar Phádraig ag teacht go hÉirinn
An raibh sé i gcéim le linn na naomh
An raibh sé ar Cholm Cille mac Fhéilim
Nó ar Chormac† séimh †mac Cuileannáin caomh
An tAmhrán Is iomaí riail chrábhaidh tháinig go clár Inis Fódla Ó chuaigh Heanraí is a pháistí a fháscadh na gcordaí; Ach anois tá gobán cráite ar na garlaigh sa chóirnéal In aghaidh tinnis, gorta is plá, agus gnás sú na heorna
A Phádraig Chaoimh A Phádraig chaoimh, a mhic Sheáin Rua, D'imigh i ruaig i gcéin fá seach, Is cosúil nár smaoinigh tú ar an uair A marbhadh an t-uan ar Chabhán na gCreach
Tá dlí an teampaill in aghaidh go crua Cinniúin a lua, nó ní den tsórt, Ach dúirt an fáidh go dtiocfadh an uair A luífeadh an t-uan i measc na leon
Ná saoiltear leat go mbainfear umhlú As an dream nár múineadh ariamh go fóill, Ligeadh an tslat i bhfad gan lúbadh, Thriomaigh an sú is chuaigh sí i bpór
An tAmhrán Tá tusa faoi smál, a Phádraig, le corradh is bliain, Mar Mhaoise ar an fhásach ag sásamh pobail gan riail, Tá'n mhuintir a d'fhág tú lán de thuirse is de chian, Agus tusa do sclábhaí ag gardáil fear mire gan díol
Filí Na Mumhan Is ard an chéim do-bheir Seán Ó Dálaigh Do ollaimh is do bhaird na tíre thuas, Shéid sé galltrumpa láidir Le Mac Domhnaill Clárach is Ó Súilleabháin Rua
Is caorthann gan mhilseacht fuaim a mbeoil, Is searbh gach ceol dár chum an dís, Cnapach, corrach gan sult, gan treoir, Gan mheadhair, gan bheos, gan bhrí
Cá bhfuil an mhil a bhí ag tonnadh anuas Le Doirnín na gcuach is na siolla mín, Mac Alinduin a thógfadh gruaim Nó an Dall Mac Cuarta thug clú gach tír
An tAmhrán
Tá an luchóg go buan ag ruaigeadh an chait as gach aird, Tá an giorria ina ualach ar ghuaillibh na cona gach lá
Tiocfaidh Teamhair anuas go bruach na Banna gan spás Má bheir Dálaigh an bhua an uair seo ó ollaimh Chríoch Fáil
An Chéad Litir le hAodh Mac Dónaill Beir beannacht is céud uaim féin le buaidh is neart Le cumann is deá-mhéin fá dhéin an tsaoi sin Airt, An Bionaideach béusach nár chlaon ariamh le beart, Sé bearád an tséin é 'n saorchlann críonna ceart
Ga hionadh don Éigse éirí is triall 'na ghar Is nach ndearna sé pléid is le féile ariamh níor sgar, Níor fhulaing sé créutair faofaí faon ar lear, 'S na méartha don spéir a fuair mur chéile an fear
A charaid mo chléibh ná tréigsa cumadh na gceól Is gach liacht oidhche aerach bhí tú féin is mise fan ól, Le héirí an lae ba séimh is ba fholláin ar nglór, Ní chodladh sin néul le méudughadh cuideachta is spóirt
Seal aige Séamonn chois sléibhe mur a dtuiteadh an ceó, Ba ait liom do phléid is ba séimh liom loinneadh do mheóir, Is nach nglacfá mur roghain bheith i gcéim le maitheas gach só Ar leabaidh chlúmhach éun faoi éadach fighte den tsról
Béidh cuideachta is dáimh le fagháil arís ag Art, Gé saoileann Mac Ádhaimh gurb é an bás a chlaoigh a neart, Nuair a chruinneochas na baird comhdháil dhóibh féin fa seach, Béidh tusa 'nn a lár mur chránaí a meódhain na mbeach
A churaidh bhí tréitheach faobhrach fuileata bras, Is do shamhuilt liom féin, ó d'éug Cú Chulainn níor chas; I gCath na bPunann dá mbeitheá chois sléibhe lá na seacht gcreach Mac Gúigín é féin is ní bheadh sé i bhfad ar a each
Aoir Ar Aodh Mac Dónaill D'imigh an t-iasc a bhí sa Bhóinn A dhéanamh fómhair go Dún na nGall Tráth chuala siad Aodh Mac Dónaill Bheith ag ceartú ceoil is ag cumadh rann
D'iompaigh an eala ar dhath an ghuail, Is an madadh rua ina ghréasaí bróg, Thriomaigh an mhíoltóg Eas Aoidh Rua Le neart a lúchair fá ollamh an cheoil
Scuab an dreolán leis ina bhéal Caisleán Séain go Baile an Mhaoir, Agus cuireadh an seilide leis na scéala Ó chuan Bhinn Éadair go Cill an Chaoil
Séideadh feadóg istigh i bPort Láirge, Agus d'imigh Ardmhach go Caiseal Mumhan, D'imigh Ceanannas go Contae an Chláir, Agus Cnoc an Bhráthara go Lios an Phúc'
D'imigh Teamhair go sléibhte Chairlinn, Agus Móta Ghranard go Doire Núis, Agus Cuan na mBradán go Baile Uí Bhrágáin Ag cur iomad fáilte don ollamh úr
An Dara Litir le hAodh Mac Dónaill Sé bun mo chomhairle dhuit, a Airt, Gé gur ceart a chanair sgéul, An uair nach binn leat an ceól Éisd an glór a deir an béul
Sguir do ghearán ar na báird Is bí mur chách soirbh réidh, Ná bí mur Ismael i measg cháich Nó beidh lámh gach duine d'aghaidh
Ma chreideann tusa ann gach áidh, Is sgéula fíor gur thriomuigh 'n sruth Thug eagna anall ód do Shíol Ádhaimh Is nach bhfuil trácht air aniú
Deir tú gur imthigh an tobraid fíor Is nach bhfuil braon ann a chúl, Is nachar dheoch duine as ariamh Acht mic an Dia agus triúr
Sin is braon a d'ól tú féin, Más fíor an sgéul a chluinear uait, Le bhfeicthear locht gach neach faoin ngréin Acht do locht féin, is ceart a luadh
Más fíor an méid atá tú rádh Is crainn gan bhláth a bhfuil don tsluagh Is nár blasadh braon ar bith den áill' Le Seán Clárach nó Súilleabháin Ruadh
Acht seansgéul agus é fíor, Sé gur díomhaoin damhsa 'luadh, Go mb'fhearr go mór fionnóg cheólmhar Maidin cheóidh ná balbh-chuach
Mo cheist ort anois, a Airt, Bíodh nach beart a chuirim uaim, Ca haca is fearr - an grinn searbh Nó an binn balbh nach gcanann duan
An tAmhrán Is gandair go léir do ghéidhe a Bhionaidigh Bháin Is ní fheicthear aon éan ach géis uilic annsa tsnámh Níl troideog nó traona ach smaolaigh cruinn ar an bhfál, Is luchógaí adharcach a shéidfeadh cait as gach aird
Nach ionadh an sgéul gur thréig tú ollaimh na ndán Is sruth Helicon féin gur thaosc tú tirim i dtráigh; Tá filí is éigse Éire ag tuitim i dtámh Is gan oiread gath gréine do dhéidh a bhfliuchfadh a mbéal
Ba Ionmhain Liomsa Ba ionmhain liomsa file faobhrach, Ar nós na ndraoi a bhí ann ó ghnás, Ach bocán bearach d'fhás na hoíche, Breallán baoth ag gabháil ainm baird
Samhail an phriompalláin d'éirigh suas, Amach as fual agus otrach bó; Bhuail an teileán é go crua, Agus thit sé anuas ag dursan ceoil
Shaoil Phaeton gur mhór an chéim Eachraí na gréine fháil faoina stiúir; Cha ghlacfadh comhairle, chuaigh i dtréas, Gur thit sé sa tréan-mhuir do leith a chúil
An tAmhrán
Deir na húdair a scrúdaíos gach ní go beacht, An té a dhiúltfas a mhúineadh, a ligean thart, Is treise an dúchas go dúbalta i mbrí is i neart Ná an tiobraid dúnta a dúirt tusa a riar mo thart
An Treas Litir le hAodh Mac Dónaill A Airt, a chara, sé mo bharamhail gur sháraigh tú an chríoch Is ar éigse Uladh mur is cuibhe dhuit do ghnáth bheith do rígh; 'Nois ó rinn tú otrach capaill de bhualtrach na bó, Thug tú an balla leat ó Mhanannán is ón gCeatharnach gan ghó
Is fíor, go deimhin, an phriomphallán a bhíos ag dursan cheóil Go mbíonn sothmuiseach soghlacaighth' gach lá, sé mo dhóigh, Ní mhilleann sé an dadamh, is níor ghrá sé neach beó, Is in aimsir doininn, sé thuigim, go mba sámh linn a ghlór
Ach an tilleáinín beag beadaí sin chuir gráin ar a' tsluagh Bhíos 'na phéisd i measg na gcuileog 's é dá mbásughadh le fuath, Bíonn gath nimhe ann a earball bhaineadh rása as na buaibh Is ní chuirfinn thusa i gcomórtas chomh gránna de thruaill
'Nois a Bhionaidigh creid mise nach ag éad leat atáim, Is nach gcreidim feasta a n-abair tú go dtéim ann do dháil Thusa a bhí i do ollamh i measg éigse chrích' Fáil Bheith ag teacht anois do thilleán as a múinleoig mur táir
Ach an measann sibh 'n í Gulainn nó banríoghan an tsluagh sí A chas dar bhfile is é pilleadh annsan áltán san oidhch', Thug buille feille dar ngaisg'each a sháruigh a chroidhe Is rinne tilleáinín beag beadaí de nó cránaí de dhaol
An tAmhrán A ghioll' úd a chleacht a bheith suairc ach rinne an dúbhailc' go léir Is nár fhág tú siolla nó duan ag ollamh le luadh do dhéidh, Mur ndéanaidh tú aithreachas cruaidh is philleadh i ruaig ón sgéin Beidh oiread Sliabh Guilinn ó thuaith de thuirse ar do ghuaille féin
Is deimhin nach n-imíonn tú slán mur is fiosach do chách go fíor Gur thoisigh tú roimhe le ráfla i gcumann le málrach sí; Tuitfidh ort iteóg Uí Dhálaigh, mallacht Sheáin Chláraigh is Aodha, Gus beidh tú do dhuine gan áird ag imeacht go bráth le baoith
Tuireadh An Dochtúir Mhic Dhónaill Agraim agus maoídhim carthantas na naoí, Cuidiughadh liom go fíor-chéillidh, Gach ollamh agus draoí da bh-fuil ann sa g-crích Ó Bhóirce go dtí an Éirne
Gach oide ceart is saoi ó Chorcaigh chun na Mídhe, De mhuintir 's de shíol Éimhir, Mo mheisniughadh ann sa t-slighe go g-cumadh mise laoí Don m-brainse as taobh Gaodhail ghlais
Is iomdha sin leomhan bhí a n-Achruim 's ag an m-Bóinn, De 'n íarsma sin Dhomhnuill Aoille; Ball dearg 'na cheann slóigh, is íarla Thír-Eoghain, Is Somhairle san ordughadh cheadhna 'S da bh-fuigheadh cuidiughadh mar ba chóir, san Doire 'sa nGránóig, Ó uaisle de phór Mhílidh; Bheidheadh an tír-so go fóill gan chíos ag na leomhain agus dhíbreochadh siad slóighte bíodhbhuidh
Gé Nár Fhág Sibh Gé nár fhág sibh cláirseoir, ollamh nó éigse, Nó síofra Gréagach ó thús an tsaoil, Nár ghoir sibh chugaibh i dtuireamh Shéamais, Is gur thabhaigh ina dhéidh sin bheith ina laoi, Bhain seachrán mara de bhur laoi, Ag áireamh na laochraí bhí sa ghleo, Is go bhfuil sé soiléir ag an tsaol Nach den chraoibh sin Iarla Thír Eoghain
Cha chluinim trácht ar Ghleann na gCuacha Ar an tsionnach uasal, nó ar a chlann, Colla Ciotach, nó an tIarla Rua A goideadh le cluain as Dún na nGall
An tAmhrán Dá dtiocfá ar cuairt nó go n-imeodh an ghruaim díot Fá ollamh stuama na bplástar, Níl ionad suailceach dá gcluinfinn lua air Nach dtabharfainn ruaig ann do do shásamh: Bhéarfainn suas chun an Tiarnais uachtraigh thú Le himeall Chuailnge go Cairlinn, Tá bainne is buaibh ann, níl goimh nó fuacht ann, Is tá iasc go luaimneach ag snámh ann
Don Athair Séamas Ó Dúiche Tá sagart fialmhar i gClochar na sua, Sciath-dhídean na slua, is dísle méin, Réalt eolais an chreidimh, scáthán na suailce, Den fhíorfhuil uasal Oirghiall ó fhréimh
Chan sparán béal-chúng casta crua Chleacht an Guaire seo i dtúis a shaoil, Stóras Chrassus, cé gur mór le lua, Go bpronnfadh gan ghruaim mar dhrúcht den chraoibh
Dá measfaí tallann, is ní áirmhim dúchas, Bhéarfadh an prionsa ciúin seo an báire; Chuirfí Pól Ó Cuilinn siar go Broomfield, Agus Séamas Ó Dúiche go hArdmhach
An tAmhrán
Má tá an dara Maoise i gcolainn daonna ins an domhan go léir, Is i nDomhnach Maighin atá an sceallán naofa in onóir is i gcéim; Chan ar chruinniú maoine a bhíonn sé ag smaoineamh mar bhíos iomad den chléir, Ach a sholáthar saolta a roinn mar thaoscadh na toinne le réim
Don Sagart Céanna Iomad Nollaig bhuach le suailce dhuit, a Shéamais, Agus sláinte gan ghruaim le gluaiseacht na féile; Meanmnú gan chluainí le buan-neart is céime, Is ar dheasláimh an Uain i ndéidh crua-cheist an tsléibhe
B'fhuras damh bheith craobhach oíche na féile, Agus pronntanas saor Domhnach Mhaighin dhamh ag géilleadh, Mar dúirt Conán Maol le rí-laoch na Féinne, 'Anois a ghiolla chraosaigh, cosc faobhar do ghéille'
Dá maireadh ár gcóisir go Féil Eoin ins an tsamhradh, Cha chromfainn sa ród do Milord nó dá chabhlach
Is ansin teacht an fhómhair beidh tórtha ar gach brainse, Is is iomaí cailleach chrón rachas i gcomhrainn fán am sin
An tAmhrán
Treibh Chonaill is Eoghain, gé gur neartmhar i ngleo, Cha bhainfeadh siad feoirling de iomad den chléir, Cuid eile nach gcórnódh pingin ina bpócaí Gan roinn leis an deoraí chífeadh ina feidhm
Cha raibh ciste nó stór aige Peadar nó Pól, Agus lean tusa nós na nAspal go léir, Óir b'fhearr leatsa ceol ná giní buí óir, Is dá ndéarfainn faoi dhó níorbh eagal damh bréag
Ar An Athair Aodh Ó Maolagáin Is annamh ghabhtar iasc ar fhásach, Is annamh fhásas cuileann ar linn, Is annamh gheibhtear seanchas sámh Ag an té nach áil leis staidéar ann
Tá tuigse is tallann riachtanach ag údar, Sul dá rachadh sé a scrúdú laoi nó próis, Óir is deacair giorria a chur as an chlúide Nár luigh ann i lúbaidh ariamh go fóill
Nó go mbeirthear Sliabh gCulainn ar bád Thart síos go Trá Mhic Giollagáin, Chan fheiceann tú an obair bhí tú ag rá Scríofa ó láimh Aoidh Uí Mhaolagáin
An tAmhrán
Absolom mac Dáibhí cé gurbh álainn a ghné is a dhreach, Agus Samson a sháraigh síol Ádhaimh le brí is le neart, Is Cú Chulainn fán Táin rinne ármhach le béim is le beart Cha chasfadh siad an nádúr go bráth as a chúrsa ceart
Ministir Young Tá struille de mhinistir bhán A scríob chugainn a phlá as Luimneach Is trua nach raibh sé san áitidh A raibh Iónas seal áiridhe d'aimsir
Mheall sé corradh is trí chéad, Le Bíoblaí Gaeilge is le duais, De bhodhair is de bhacaigh na déirce Nach bhfaighfí a léithid go hÁth an Luain
Caoirigh bhocht seachráin go léir iad A tarraingeadh ón chléir le bríb, Nár smaoinigh ar Córah is a shréad A slogadh i bpéin gan chríoch
An tAmhrán
Bheirim cúl mo láimhe go bráth le soiscéal na rann, Le teagasc na bhfáidh, an Phápa, nó aon duine den dream, Níl dúil agam slánú bheith i ndán damh féin nó mo chlann Más i gcasán na ngrása tá an páirtí seo Ministir Young
A Ghleann Na Suailce A ghleann na suailce, áras na huaisle bhíodh lán den daonnacht, Is áibhéil an ghruaim a thiteas go buan de lá is d'oíche ort, Tá do chlann á ruaigeadh as scáth do ghuaillibh agus seilbh do ghaolta Ag áitreabhach suarach a cheangail go cruaidh thú i nglasaibh gan scaoileadh
Le linn Séamas a bheith i bhflaitheas na réagún so a tiompaíodh an Bíobla, Mar i ndúil ár gcléir is ár bpobal go léir a mhealladh sa tslí sin: hUllmhaíodh an béata so le hUilliam Bédell don chealdrach ríoga, Bhí mil ar gach véarsa is tháinig nimh air ina dhéidh sin atá ag sileadh gan dísciú
Tá ministir féith-lom de shliocht Tuatha Dé Danann nó Tuatha Fíodhgha A chuir Plútó i gcéin a chur cluain ar na céadta is á gcasadh ina líontaibh Is mór an chéim leis bheith ag teagasc is ag traenáil drisleach na dtíortha
Tá na ginte ina dhéidh mar gheaslannaí géadha ag fágáil na gríbe
Fuair ainsprid scaoilte mealladh na ndaoine fá Fhoirceal na cléire Is is measa é nó an faolchon ag cascairt na gcaorach tráth chodlas an sréadaí, Dúirt an Scrioptúr naofa, teacht dheireadh an tsaogail go dtiocfaidh an phéist seo, A theascadh gach aon den chine daonna a dhiúltfadh a shéala
Ba leor an náire leat, seachtain na Páise, na geilte díblí, Bhí cruinn as gach aird fán teampall gallta, gach aon is a Bhíobla, Níl neach den pháirtí nach bhfuair píosa cáca is braon beag fíona Ar son masla an Phápa is Maighdean na ngrása agus Eaglais Chríosta
Chan é an ministir bán seo a chothaigh na baird bhí anallód sa tír seo, Ach tiobraid na ngrása, seanchas sármhaith le hoibriú Tríonóid'
Feadh aimsir áiridhe ba mhór an cháin a gcuid véarsaí a mhíniú, Ach thiontaigh an cairde is ní heagal do chách a léas an Bíobla
Bhí an t-athair nimhe ag snámh ar a bholg go sámh chuig Éabh os íseal Gur tharraing gan spás í gur bhris sí na haitheanta thug Rí na rí di
Mar sin don tráill seo, is measa é nó an phlá a scriosfadh na mílte, Níl leanbh nó páiste dá dtig fána lámha nach gcuirfeadh clíoca ann
Níl fear asail nó mála ón Fheadán go Cairlinn is thart go Dún Léire Scuabaire sráide, nó bean gearrtha cárta nár ghabh sé le béata, Dá mbeadh Raghallach Dhún Gall ag seilg mar ghnáth fá imeall na Méirsí Shéidfeadh sé gáir leo amach go Cionn tSáile nó go caladh Bhinn Éadair
Glanann an Pápa gach bliain a ghairdín réir ordú Chríosta Is gach crann nach bhfásann toradh nó bláth air, gearrann sé síos é, Má thiteann smálach ón luibhearsach ghránna so tar éis a díbirt Fá chosa na Galltacht mar Liútar is a pháirtí, beidh sé torthúil, síolmhar
Nuair a thiocfas an bás cha bhíonn sagart ar fáil a ghlacfas leo truaighe, Is beidh siadsan ag gártha mar bhí Díves ar Lásaras ag iarraidh fuascailt
Is é déarfas an tArd-Rí is é líonta de dhásacht: "Chan aithnim an slua so, Imigh san áit a bhfuil an ministir bán úd a cheannaigh le duais sibh " Is é díoltas Dé a chascraigh an spéir agus tharraing an díle, Is chuir Nimrod i scéin is a mhaithibh go léir is d'fhág Sodom ina ghríosaibh Chuir Córah is an méid a chuaigh leis i dtréas go hIfreann ar díbirt, Is d'fhág Pharaoh na hÉigipte is a chabhlach tréan ins an Deargmhuir sínte
Nuair a shéidfear an buabhall ar maidin Dé Luain roimh éirí gréine, Beidh gach neach den tslua is a ngníomha buailte i gclár a n-éadan, Beidh na huain go soineanta suaimhneach ar dhath na géise, Is budh duibhe ná an gual lucht bríbe agus duais is a gcuid Bíobla bréagach
Ar Shéamas Ó Ceallacháin Má d'éag Seán Johnston agus Cianán na gCeann Tá Ceallachán cinnte againn ina n-áit; Sé'n madadh fola is fearr ins an inis é, Ó d'imigh Luggaidh an chaimbéil is Peadar Bán
Thug sé an Sagart Ó Leannáin i láimh an chionn-iúdaigh, Chuir sé a chúla le grása Dé; Mura gcuirtear musal ar shoc an Iúdáis Scriosfaidh sé an Cúige eadar eaglais is chléir
B'fhearr dó cloch mhuilinn a bheith fána bhráid, Is a theilgean in aibhéis Eas Aoidh Rua, Nó aithris a dhéanamh ar an chonairt ghránna A d'fhág príomháidh Ardmhach gan cheann san uaigh
An tAmhrán
Dá mbeadh Tibérius nó Néro, tá lofa san uaigh, Nó Dioclétian nach ngéillfeadh do thréan nó thrua, Ag éisteacht le Séamas ag mionnadh go crua, Ag tabhairt pléisiúir do éiricigh, b'fhogas dó an duais
Don Sagart Pádraig Ó Luain A Phádraig, tá mise aosta, is faraoir níl tusa óg, Cha raibh mórán de mo dhaoinibh fuair saol fada riamh go fóill, Tuilleann neart is aoibhneas go gcloífí an t-éag fá dheoidh, Is an té is treise gníomha, gur baol dó i ndeireadh an ghleo
Tá mo amharc ag éirí gruama, is níl stuaim in mo mhéar mar bhí, Níl an éisteacht in mo chluasaibh is is uaigneach mé féin dá dhíth; Tá crampaí do mo ruaigeadh is mo ghuaillí ag cromadh críon, Agus measaim féin nach dual damh bheith buan ar an Bhaile Caol
Más beo bhéas tú i mo dhéidh-sa, a chléirigh na salm sámh, Cuir coisne ar mo chéile is gheobhair féirín gan mórán spáis Mo scríbhinn uile Gaeilge, is tú an t-oidhre os cionn feara Fáil, Is tuilleadh eile dárbh fhéidir, is mo chéad beannacht leo i do dháil
Ach bí ag guí ar na hollúnaibh stuama bhí fuaim-bhlasta eagnaí binn Ó Doirnín is Mac Cuarta na suailce is na siollaí grinn; Is Mac Cumhaigh a bhí á ruaigeadh ag an stuacaire de chailligh dhaill Is nach bhfuair sé faoiseamh uaire nó gur fhuaraigh a chorp i gcill
A Chléirigh Cheansa A chléirigh cheansa is fearr tuigse is méin I scrúdadh gach léinn ón díle anuas Is sámh liom do sheanchas agus milseacht do bhéil Ag míniú an scéil seo is á ghlanadh suas
Aithris damhsa Phádraig, an féidir a theastú Goidé an tarcaisne a ghabh Gaeil gach am Agus éiricigh gach áit ins an státa a bhfuil siad I ndéidh gach eascaoin dá bhfuair a ndream
Tá caisleáin ghléasta acu, gabháil is giall Le heachraidh srian, is gach cineál seoid, Agus Gaeil ar díbirt mar ealta fiain Amach sa tsliabh i measc an cheo
A Aonmhic Mhuire, an dual gurbh fhéidir Go ndéarfá bréag, nó go ndéanfá feall, I ndéidh do ghealladh do Chlanna Gael Tiontadh ina dhéidh sin le Clanna Gall
Nár dhúirt tú le d'Aspail i ndéidh do bháis Tráth rachfá anairde ar neamh na naomh Go gcuirfeá an Comfairtear chucu gan spás Nach scarfadh go bráth leo go deireadh an tsaoil
Dúirt tú leo fós, "baistígh gach náisiún In ainm an Athar, an Mhic is an Spioraid Naoimh Is gach peaca a mhaithfeas sibh do chách Maithfidh an tArd-Rí ins na Flaithis iad " Nár dhúirt tú leo, ina suí fán bhord, Gurbh í d'fhuil agus d'fheoil an bheatha go fíor Agus cibé chaithfeadh é mar chóir Go mbeadh sé leofa trí bhith síor
Ní bhfuil aird dár dhealraigh an ghrian Soir nó siar san domhan gan roinn Nár fhoilsigh d'Aspail do mhórgacht dhiaga Is do bhás ar an tsliabh le sleá an daill
Dúirt tú fós ins an aimsir dhéanaigh Go mbeadh fáithe bréagach is lucht teagaisc chlaoin: Do ráite fíor nach dtig a bhréagnú, Scoilt siad na réagúin ó thaobh go taobh
Ar $indiarubber a tharraing siad an Bíobla Chun crapadh is síneadh, díreach is cam, Níl dóigh darbh fhéidir le hintinn smaoineamh Nár casadh an scríbhinn a d'fhág Críost ar bun
"Éist an eaglais," a deir Naomh Pól, "Is í piléar óirirc na fírinne í " Ní hé sin a deir na $Soup Reformers, Ach gurb í striapach mór na Babilóine í
Dá dtitfeadh an teampall i gcoirthe suaithní An ní nach dual di a dhéanamh go bráth, Chan é Liútar a chuirfí le rabhadh a fhuagradh An fear úd a thruailligh é féin le mná
Fear briseadh móide is mealladh óighe, Fear scrios na n-ord is riail na cléir, Fear lé'r líonadh srotha na hEorpa De fhíorfhuil chróga mhórthreibh Gael
Cha raibh Peadar nó Pól ariamh chomh líofa Nó Eoin ag míniú soiscéal na rann Is tá gach snúda crotach míofar Ó tiontaíodh an Bíobla bunoscionn
Tá Dia ag an tSasanach anois dó féin, Ó ghlac sé an réim a bheith os cionn na n-ord, Tá Dia ag an $Ranter, is Dia ag an $Quaker Is cad deir tú le $Ephésians i mbriathra Phóil
Is mór na tíolactha a fuair Sacsan ón Ard-Rí Triúr Pápaí a bhí ina n-easpaig is ina naoimh, Is díobh seo a ghoirtear an Tríonóid Ghallta Is é sin an tAthair, an Mac is an Níon
Is iad seo na tíolactha d'fhág manaigh is bráithre Ar an chroch anairde á sparradh go cruaidh, Is d'fhág cuid ar rácaí agus cuid i mbranraí Agus i ndiamharaibh alltán, i nglinn is in uaimh
Bíodh a fhianaise sin ar Phríomháidh Créagh, A bhí ocht mbliana déag i nglasaibh cruaidh Mar nach n-admhódh sé Siobal ina ceann ar an chléir Nó easpag a dhéanamh den tincéir ruaidh
Agus John Stephens fá aifreann a rá Do dhuine uasal áiridhe, Tadhg Mac Aoidh, Brian Ó Trébheor is Feidhlimidh Ó hEadhra I ndéidh a mbáis rinneadh ceathrúna dhíobh
Cathal Mac Gabhráin is Tadhg Ó Baoill, Gairdian dílis Dhún na nGall, Mac Cionnaith, Ó Domhnalláin is Peadar Ó Caoilin Agus Enéas Peeny a crochadh san am
Is gearr ina ndéidh gur crochadh Conchubhar Ó Duana, Easpag Dhúin a bhí seal fada i bpéin, Brian Ó Cearbhalláin agus Seán Ó Núnáin, Rodaigh agus Lúnéas a crochadh ina ndéidh
Cha déanfadh Turcach gníomh chomh truaillí' Is a rinne ministir Shuardais san am; Coróin Mhuire bhaint de dhuine uasal Is a crochadh anuas as beangán de chrann
Casadh Urnaí an Tiarna sa tslí Nach gcuala Críostaí ariamh go fóill, Ba leor a mhaslú sin gan smaoineamh Ar "Fáilte an Aingil" a chur as a chló
Easpag Ros, an ursa chróga Nár mealladh le hór nó eagla an éag, Ar shaibhreas na cruinne is ar gealladh dó Nach dtréigfeadh an ghlóir ar bheagán péin
Níor fágadh manach, óighe nó bráthair Ó Chionn tSáile go hOileán Mhic Aodha Nár díbreadh mar gheilt i gceann a mála Nó a gcrochadh go hard ar bharr na gcraobh
Seo an aimsir ar dearnadh an t-ármhach Is d'fhág mar tá siad, scaipthe i ngach tír, Cuid díobh san Fhrainc is roinnt san Spáinn Agus cuid eile ag spairn sa ghleic gan bhrí
A Rí thug buaidh do Mhaois ar Pharaoh Is do Iosua an lá a scoir an ghrian, Is Peadar amach as carcair a námhad Nach fada an spás le trí chéad bliain
Níl leoiste bodaigh ná cailleach ghallta Ó Dhroichead Chairlinn go hInis Eoghain, Nó ó Chuan na Mara go Barr an Fheadáin Nach mallaíonn an Pápa, maidin is nóin
An saoiltear leat gur chóir don chléir Paidir nó cré a rá le ceart Do Bhanríon Shasana is dá bhfuil i gcéim Den chomhthionól éiriceach atá faoina smacht
Anois ó chualais mo ghearáin go léir Agus thuigeas tú féin mo scéal go grinn, I ndéidh ár leatroim faoi chosa éiricigh An gcuirfear ina dhéidh sin go hIfreann sinn
Triamhain Na hÉirinne Ag Cloch Mhór thoir na nIarlaí chas deilbh chríon lom liath liom Is a súile slogtha siar leis an chian ina cionn; Bhí a craiceann casta ciardhubh is a grua ar dhath an iarainn Is fallaing bheag gan téagar casta aniar fána coim
Deireadh sí go triamhaineach: "Nach deacair dhamh bheith sciamhach, Is go bhfuil sé míle bliain ó leagadh riasta ar mo dhream, Is an té bhog mé sa chliabhán, níl aird dár dealraigh grian air Nár dhíbir sé le tiarántas mo chliar is mo chlann " Ba leisciúil liomsa léigin di imeacht uaim gan scéala Cad é a d'fhág chomh buartha í nó an é a céile a fuair bás
Nuair a d'fhiafraíos ceist den éigeas, dúirt sí liom go céillí Go ngoirthí dise "Éirinn" ó tháinig Éireamhón ón Spáinn
Dúirt sí arís go tréithlag gurb í a clann a bhí sí a dh'éagaoin, A ruaigeadh amach sna réagúin is cuid ar shléibhte gan scáth, Gan bhia gan deoch gan éadach, gan chlú gan mheas gan éadáil, I sclábhaíocht is i léan faoi chosa éiricigh mar atá
Dá bhfeicfeá mise i m'óige, bhí folach síoda is sróil orm Agus ciabhfholt casta órbhuí go bróg liom ag fás Cúirt is caisleán ordaí', deasaí' damh i ngach cóigeadh, Agus cláirseacha ag seinm cheoil damh is go leor de lucht dáin
Mo mhacnaoi bríomhar beoga chun seasamh catha is comhraic, Ríthe is prionsaí cóigidh ag teacht ar cóisir agam gach lá, Go dtáinig cabhlach neartmhar róghlic thar thonnaibh tréana bóchna Le ceilg is le fóirneart ag scrios mo thórtha is mo bhláth
Bhí mise go sona séanmhar is Niall Caille do mo bhréagnú, Go dtáinig an dreagan tréan sin Turgésius i mo dháil; Is iomaí óigbhean gheanúil bhéasach a thruailligh sé gan éagaoin, Agus ríoraí barrúil béimneartach a treaghdadh gan spás
Gé gur mhór a neart is a thréithrí, is gach triath dá raibh dó ag géilleadh, Gabhadh é le béata go dtug sé éiric i ngach cáin, Go dtug Maoilseachlainn is na spéirmhná an faolchon leofa i ngéibhinn, Gur choinnigh seal é i ndaorbhroid is ina dhéidh sin a chur chun báis
Ba cheasnaíoch is ba chráite bhí na ginte fionna an tráth sin, Go dtáinig Íomhar is a bhráithre go Port Láirge fána ndéin; Tháinig loingeas mór ar sáile ina dhéidh sin as Scandinávia Ler scriosadh teampall Ardmhach is gach áitidh a raibh cléir, Nó gur bhrosnaigh Rí na ngrása Brian Bóroimhe is a ghardaí D'aimhdheoin Mhic Giolla Pádraig is a chairde go léir, Is an té nár rugadh an lá sin beidh cuimhne aige go bráth Ar ar cailleadh de na págánaigh gé gur fágadh é féin
Thug Diarmaid na nGall gruama bean Tiarnáin chaoich Uí Ruairc leis, Is an té nár rugadh an uair sin is crua a ghoil sé an cás; Tharraing Strongbow is a shluaite as Breatain do mo ruaigeadh Ler scriosadh cill is tuath leo ó Mhaigh Nuad go Leath Cathail
Is cróga sheasaigh Ruairí, an t-ardfhlaith ó Rath Cruachan, Á gcascairt is á dtuargain aige Tuarlis an áir, Go raibh na maghaibh glasa suailceach bhí gan chíos gan cháin á fhuagradh Ina linntibh fola rua ag sní anuas le gach sráid
Níorbh ionadh mé bheith brónach is fuil mo chlainne á dóirteadh Is a bhfárais loiscthe dóite i ngach cóirnéal i gCrích Fáil Ag amhais ghorta sceoite, Fitzstephen is De Cogan, De Courcy is go leor eile de $Normans ina n-áit
Níl tarcaisne dár treoraíodh nó leatrom dá dtiocfadh a mheabhrú Nár chuir siad orm ina lóda in áitidh leorghníomh sa cháin; Níl sé sa Roinn Eorpa fuair leath nó trian oiread dóláis, Is muna bhfortóidh Rí na glóire orm, níl fóirthin damh ar fáil
I ndéidh gach ármhach is gach sciúirse dár tharraing Edward Bruce Ó Cheanannas go dtí an Rúta i gCúige Uladh an tslóigh, Thosaigh Harry Tudor, Cranmer is Martin Luther Is ar an taobh so 'en tseamra dhúinte cha raibh cúirt eile 'en tseort
Bhí Wolsey, mac an bhúisteora, is é ina chairdinéal go clúiteach, Ag brosnú an tsionnaigh lúbaigh fá chúrsa an $Divorce, Is le tosach an $persecution cuireadh Skeffington le trúpaí Gur bhain Domhnall Mór Ó Súilleabháin umhlú as i ngleo
Bhí mise go sona sásta nuair a thosaigh an tríonóid ghallta A scrios an chreidimh ársaigh chuir Naomh Pádraig ar bun
Níor rugadh ariamh den Ádhamh-chlainn fuair tíolacthaí is grása Mar fuair Edward, a bheith ina phápa ag teacht i láthair dó as broinn
Ba bheannaí' an t-amharc páiste a gearradh ó thaobh a mháthara, An choróin ina láimh agus an tiára ar a chionn, An Spiorad Naomh bheith ina ghairdian á theagasc óiche is lá, Á choimeád is á shábháil ar an námhaid gach am
Bhí Bessy ar chúl báire nó gur éag Edward agus Máire, Nuair a fuair sí bheith ina pápa, ina banríon is ina naomh; Gé go bhfoscladh sí geataí Phárthais, moch nó mall mar b'áil léi, d'fhág sí na tíortha ón lá sin faoi sclábhaíocht dhaor
Chroch sí sagairt is bráithre, iarlaí is barúin ársaidh, Ollaimh is lucht cláirsí is go fiú páistí na cí'; Tá údar maith á rá gur chuir sí ochtar daoine chun báis Os coinne an uile lá bhí sí in ardfhlaitheas na gcríoch
Chuir sí conairt chraosach i bhfolach i gcraicne caorach Ag teagasc soiscéal Chríosta is á mhíniú do chách: In áitidh an astair fhada chloíte a bhí ó thús an tsaoil ann, Go raibh bealach gairid díreach chun an tsíoraíocht ghráigh; Nach raibh cosc ar fheoil Dé hAoine, nach mbeadh Purgadóir mar bhí ann, Nó Sacraimint na hÍce mar bhí ann ó ghnás, Nach mbeadh aspalóid nó faoistin nó leorghníomh fá adhaltranas, Nó urnaí le déanamh choíche do aon neach i ndéidh báis
Nuair nárbh fhéidir dhóibh mo pháistí a chur ar an chreideamh ghallta Thug siad iarraidh sásamh fháil ar athrach do dhóigh: Chuir Sidney cuireadh grá ar Bhrian Ó Conchúir Fáilghe, Ar Ó Mórdha agus cách eile dá gcairde bheith leo
Cha raibh sciath nó sleá ina lámha ag dul i gcoimirce a námhad, Gur marbhadh ceithre chéad gan spás dhíofa ar lár an Rátha Mhóir, Agus ocht gcéad eile de Spáinnigh tháinig go Smerwick do mo tharrtháil, Nár ligeadh neach den áireamh so as an ármhach sin beo
Le méad na fola dóirteadh is gach feillghníomh a bhí á threorú, Cha raibh triath nó laoch sa chóigeadh nach raibh in ordú gan spás: Mac Guibhir is Ó Domhnaill is Ó Ruairc as Bréifne leofa, Is Ó Dochartaigh as Inis Eoghain fán Chúil Mhóir a rinne ár
Na Mic Suibhne a bhíodh i gcónaí ag seasamh catha is comhraic, Ó hAnluain, prionsa Óirthear, Eochaidh Óg is Ó Catháin, Mac Mathúna as Óirghiall agus Mac Anaosa an ursa chróga, Agus Ó Néill, ceann na slógh, ó Dhún Bóinne go Cionn Aird
Ag Cluain Tiobraid a tugadh an carnadh do Norris is dá ghardaí, Agus Sedgrave, gé gur láidir, gur thit le láimh Aodha Ruaidh; Ag Béal Átha Seanaigh baineadh an rása as clann na gcailleach gallta, Agus an méad nár thit san ár dhíobh gur bádh iad sa ruaig
Ar an Chorrshliabh a baineadh sásamh as Clifford is a pháirtí Le Domhnall Mac Suibhne Fánad agus an sár-mhac Ó Ruairc
Cha raibh anseo ach scáile seach an Abhainn Dhubh faoi Ardmhach Mar ar cailleadh Bagnall is Stafford agus dhá mhíle dá shlua
Ba deacair do mo pháistí-sa seasamh in aghaidh na Galltacht, Is gan cuidiú teacht ar sáile mar bhí ag an námhaid go buan
Dá seasódh Don Juan an báire d'aimhdheoin gorta agus pláighe Cha chuirfeadh Carew a chos go bráth i lár an Ghoirtín Rua
Dá mbeadh Tyrrell ina áitidh nó Aodh Rua chuaigh chun na Spáinne Cha dtréigfí mé go náireach i gCionn tSáile ar dhuais Mar gealladh dhófa pardún is a rogha de thaltaí bána Ó Léim na Con go hÁireacht Uí Chatháin an taoibh thuaidh
Munab é gur cuireadh an báire ar na laochra roimhe-ráite Cha dtiocfadh Cromwell nó a ghardaí go bráth do mo chóir; Chuir daichead míle ar sáile leith amuigh dár cuireadh chun báis leis I Loch Garman is i bPort Láirge is gach áitidh den tseort
Cha bheadh Coote ag tógáil garlaigh ar bharr a chlaímh anairde, Nó Townley fá Bhaile Uí Bhrágáin ag sár-scrios na slógh, Nó Broghill nach dtug cágas do fhear, bean nó páiste, Nó $Dutchman an ghearráin bháin ag déanamh ármhach fán Bhóinn
Go n-áirmhthear duilliúr fíobha, agus tonn na mara ar bhraona, Cha aithristear go síoraí gach dianscrios is gach sár Dá dtearna na mictíre san uair a scaipeadh an choláiste íochtarach, Ag fágáil corp gan chionn ina mílte ó Aontroim go Port Láirg'
Ghoil éanlaith bhinn na craoibhe go cráite gonta cloíte Ag faicsin páistí na míosa ag ithe na gcíocha dá máthair, Is an chléir ag iarraidh dídin in uamhaibh dorcha daoldubh Is na madaidh fola fíochmhar so á ndíbirt as gach lá
Is mé Oisín i ndéidh na Féinne, is mé Nuala ar uaigh na dtréanfhear, Is mé an cleite faon gan éifeacht do mo shéideadh leis an fhuacht, Ag osnaí is ag éagaoin is gan m'fhurtacht faoi na spéarthaí, Ó theastaigh Clann Uí Néill uaim tá mé ag éiricigh faoi ghruaim
Níl neach anois den réim sin ina sheasamh beo in Éirinn Ó d'imigh uaim na saormhic, Sir Féilim is Eoghan Rua " Thóg sí gáir ina dhéidh sin a chluinfí i mbarr na sléibhte, Is mar bheadh bean ar mearadh céille, d'ealaigh sí uaim
Blúire Breise Is tuirseach le rá é, fágadh mé i ndaoirse Gan dúch, gan páipéar, gan gráinne snaoisín, Gan coinneall nó a hábhar i lár an mheánoíche Beir fuascailt san gcás so más áil leat mo aoibhse
(Litir, 17
10
1844; BFCC 138)
Mairbhne Sheáin Uí Choileáin Ar n-éagadh dhó san Sciobairín, an t-ochtmhadh la d'Abrán, 1817
Ar chamhoir sul d'eascair le lasair an ló timcheall Im mhachtnamh go cathach gan neach eile beo im choimhdeacht Ar mheathadh 's ar threascairt ar scaipe 's ar ró-dhísceadh Ár ndragan dil calma ceannais de phór Mhíleadh
Fuireann do b'fhada go hacmhuinneach lóinlíonmhar, Gan urraim dá namhaid i sealbh gach sógh i gCrích Luirc, Le mire do chleachtadh sult gaisce agus ól fíonta, 'S nach fuilingeadh anacra ar dhealbh n-a dtreó choidhche
Táid iomarca cartaithe i gcladadh mo león, díobh-san, Is d'imthigh a maithe thar caise gan fód fillte; An bhruscarnach mhaireas dá gclannaibh go feódh-chlaoidhte, I ngeimhealaibh daingeana ag Danair gan dóth saoirse
Ag druidim dam mar sin go hatuirseach brónsmaointeach Chun uladh bhí im agus ar cheasaibh an róid ríoghdha, Do chonnarc, is phreabhas mar mheasas nár chló shaoighealta, Bruinneal ag greadadh na mbasa 's a rób sraoilte
Ba shilteach a dearca le ceathaibh go ró-íoghair, 'S a dlaoithe n-a n-asair gan aire go fór-scaoilte; Ba mhilis ba bhlasta do thagarach deór-chaoine I bhfriotalaibh gasta mar leanas im dheóidh scríobhtha: "Is truagh mo chéim chéasta gan sosadh gan scíth, 'S mo ghruadhna lé déaraibh dá gclogadh de shíor, Ar uamhaibh mo tréanlaochra de scothaibh na gcríoch, Go huaigneach faon fé lic dá gcoigilt mar bhíd
Sin ceasnadh agus daorghéibhinn noch braithfear tar cách, An faraire séimh déadhnach so leagadh san ár, Ceann bagair na dtréad léigheanta agus taitheac na mbárd Seán soineanta saorghéag de shliocht fhoirtill Uí Choileáin
Uaire ceacht is reacht is draoi-dhréachta, I nguaim 's i n-athaibh sean ba chruinn éifeacht, I gcruas gach stair dar bheart na saoi-éigse, I n-uaim 's i n-aistibh beachta binn-Ghaedhilge
Gníomhartha na sinsear a gcleachta 's a gcáil, 'S gach nídh ar bith noch ríomhthar sa tseanchus áigh, Scríobhtha ar feadh críocha na cruinne mar táid, Is cinnte ceart coimsigh na mheamhair gan fán
Gach teóra tailimh gach cathair gach bruidhean gach ráig, Gach lóngphort daingean gach caladh gach binn gach tráigh, Gach móta carraig is fairrge bhaoighlach lán, Do b'eól gan aistear i n-eagar go cruinn do Sheán
Do luingeas na ríogh ar lí ghluis tairrngthe suas Is cliste do shínfeadh líne ghairid chun cuain, Go foithin gach tíre trí gach anfa is ghuais Le tuigsint a chinn nár thím i gceachtaibh na ndruadh
I rúnaibh na n-ughdar i nathaibh 's i ndíodhacht Is bunadhsach do scrúdadh gach aiste gan fuigheall; Ba lonnrach ba shunnrach a theagasc 's a ghaois 'S i bpungcaibh na n-úrcheast níor bh'aithnid dó snaidhm
Cé foilceadh an fear i sreabhaibh aosta cháidh, 'S i ngeineallach sean gur ghaibh a chéim go hárd, Ní buirbe chleacht ainmheas ar aon ná táir Acht cumann gan chealg searc gach éinne is grádh
I dtabhairne an fhíona is fíor nár bh'annamh a chuaird, 'S mádh fada do shuidheadh le buidhin ní thagradh buairt, Acht caradas laoithe grinn is agallamh suairc Ag gairm na dighe 's ag díol a dtagadh gan ghruaim
Taisce ná suim do mhaoin ní dhearnaidh riamh Acht oineach gan mhaoidheamh 's a dtigheadh na láimh do riar; Gradam na ríoghacht na shlighe dá ndáileadh Dia Do b'fhairsinge a chroidhe geal díleas fáilteach fial
Is iomhdha leanbh bocht easbhathach ár-riochtach Gan chóir gan charaid gan athair gan áirighthe Do sheóil do theagaisc, do leasuigh gan fagháil coibhche, Do thóg ó aindeise is cheartuigh i n-árdghuirm
Is iomdha saorfhlaith séanmhar saoighníomhach Is fionnabhean mhaordha ag déanamh síorchaoidh ghuirt, Ó Chorcaigh na séad san réim go taoibh Daoileann, Do b'fhogus gan bhréag i gcéimibh fíorghaoil leis
Is iomdha taoiseach tairpeach armach áluinn groidhe Ar tuinn 's ar talamh i gceannus go hárd san ríoghacht, Is scaoinse sagairt i nEagluis chráibhthigh Chríost, Ag maoidheamh as a ainm 's ag tagairt a shláinte i bhfíon
I nGarraidhe an mhagaidh do thaithigh an suaircfhear sáir; Ní'l rannaidheacht ghreannamhar feasta ná luadhachtain dáin, Ná an tseanchaidheacht chleachtadar flatha monuar le fagháil Ar feadh críoch Cairbre acht atuirse is duairceas gnáith
Is dúr gan dréacht gach aon de chliar taoibh Laoi 'S is ciúin lag créimeach éigse Chiarraighe an ghrinn; Tá an Mhumhain le chéile i dtaom go hiar-chinn-tír Ó cunnladh é go tréith i gcriaidh Chill Mhín
Ocht gcéad déag mar léightear cruinn sa riaghail 'S a seacht n-a ndéis ar aon deich, suim na mbliadhan Ó theacht Mhic Dé do shaoradh dhaoine ó phian San bhfeart so faon gur léigeadh saoi na gcliar
Tá cunaill fát chreat, a leac, mo chiach traochta Grádh cumannach d'fhearaibh searc is mian béithe; Clár cumair gach teagaisc feasa is riaghail n-éigse, Seán siollaire is easbha fhada dhian d'Éirinn " 'Tan b'fhada me i reachtaibh le haiteas an cheóil aoibhinn, Cér dhearbh me im dhalladh le frasannaibh deór íoghair, d'amharc mé seacha 's ní fhaca níos mó an tsidhbhean Ar scaipe don tsamhail mar scamall os comhair ghaoithe
Do chasas chun baile go hanbhfann ró-scíosmhar Is d'achtaibh air chantain ní thagann liom fós d'innsin Acht aitchim an tAthair is Leanbh na hÓighe 's an Naoimhspioraid A anam go Cathair na bhFlaitheas go dtreórughid sin
Amen
An t-athair Pól Ó Brian
Teugasgóir na Gaoidilge a ccoláiste Magh-an-Fhuaith chum an tsaoidh Eadbhard Ó Raghallaigh, a mBaile Athcliath, Roscnuasóir an nuadhfoclóir etc
Dán Maoidhte
Is fada Éire gan dáil grinn, Gan tuigse duan na mbriathar mbinn, Gan iúl, gan eolaidh ceart, gan fhios, Gan treoraidh a ndiamhair a hoideis
Gach siolla scríobh a h-ughdar áigh, Uadh chál Clann Mhile a gealtráigh, Cionnas a bféidir a gceadóir, A gcoimseadh anois, gan Focalóir
Dligh na mbréitheamhain nós a reacht, Cruadh leabar Eisge 'sa néifeacht, Cnuasachna Seannóir Suairc re snas, Nach buan, gan eocair a ndaor-ghlas
Ar labair Tórna, Lúghaidh 's Tadhg, A dtionol Fodhla na nglas-gheug, Mac Firbis fós, gé buan a tháin, 'San File Muman-searc Mac Aodhagáin
An ceathrar oide, nach dual gó 'san ngabail-mhineadh, re lámh-cló, Tigearnach, Bruadan Móran, Flann, 'Gus Cormac óirdhearc Ó Cuilleanann
Análac Innse Faithlein féin, Leabar na sirgceart Naoimh Beinéin, An giolla Caoimhghin, fá mór meas, is gac ughdar ársaidh cóimhneas
Seanchas Fiann ag srianadh Goill, Psalter Teamhra agus Chaisil, Buan-réim rioghdha, teac Aodha na mbuadh Is an teanga líobhtha bidh nuaidh
Gac naomh uadh Phádruic anasg rann, Fiech Breandan, agas Damhnann, Go leor fós, nach éadtrom ré luadh, De mhór-saothar filidh 'gus glan suadh
Nach tearc anois an Innis Fáil Gan treoraidh eolach na gcómhdháil D'ár bféidir a mhiniughadh go beacht Gan sanas reím 'iul da' gcoimhreacht
O's fíor, gan uail, gur céimneadh leat Cnuasach duar-cheap na gaodaltacht, Iónais gan oisbhreúg, is dóigh linn Oirchiste dóimheasta a n-Éirinn
SGÉAL AR MHÍORBHAILLIBH
IORDANUS ANNSO
Neach naomhtha robhí san domhan roimhe seo, darbh ainm Iordanus
Badh dheigh-bhéasach geanmnuidhe an fear sin, budh sheanmhórtuidhe ró-mhaith é, agus lá áirithe dá raibh ag dul chum na heaglaise ag déanamh seanmóra thárlaidh bean dásachtach dhithchéillidhe dhó agus bheannaigheas an bhean go héaduathmhar dhó as teangaidh nachar labhair aon fhocal agus nach ar fhoghluim gus an uair sin
Ní tú do bheannaigh, ar Iordanus, acht an diabhal fil ad' chorp, óir níor shaothraighis 'san teangaidh sin gus anois, agus a dhiabhail, ar sé, cuirim d'fhiachaibh ort freagradh do thabhairt orm ar son Dé do chruthaigh sinn araon
Freagras an deamhan dó a meadhon na mná agus as eadh do ráidh, créad as áil leat d'fhiafraighe dhíom
Innis dom, ar Iordanus, cread thug san mnaoi sin thú
Mo Athair féin agus mo Chruthuightheóir, ar an diabhal, ro aontaigh dhom gach a meallfainn de'n chine daonna do bheith for mo sheilbh, agus fós droich-inntinn agus droichchreideamh na mná so gus indiu thug orm a hamus
An bhfuil, ar Iordanus, aon ionad eile i n-ar bhfearr leat bheith ioná an t-ionad sin
Truagh sin, ar an diabhal, dar liomsa as éigcialldha, a Iordánuis, an cheist sin do chuiris orm
Créad an t-ádhbhar, ar Iordánus
Freagras an deamhan dó agus as eadh adubhairt, an bhfuil ionad eile i n-ar bhfearr leatsa bheith, a Iordanus, ioná an t-ionad sin a bhfuile
Atá, ar Iordanus, óir do b'fhearr liom a bheith a bhfaraidh an Athar neamhdha ar neamh ioná san ionad seo
Maise, ar an deamhan, as mar sin domhsa, ní bhfuil, ní raibh, agus ní bhéidh aon nidh d'á mbudh liom nách tiubhrainn ar dheallradh aighthe mo Chruthuightheora d'fheicsint aon uair amháin
Créad an méad peannaide nó péine d'aontóchthá do chur ort, ar Iordanus, ar radharc aon uaire do bheith agat ar dheallradh an Choimhdhe
Truagh sin, ar an deamhan, a bhfuil do phianaibh agus do phlághaibh for dheamhnaibh agus for anamnaibh ifrinn agus for chréatúiribh na cruinne, d'aontóchuinnse sin uile do bheith for mo chorp i n-éinfheacht ó'n ló dorinseam an tiomarbhas ar neamh go lá an bhrátha dá ro fhéad liom radharc beag do bhreith for aghaidh an Choimhdhe
Iarn-a chlos sin do Iordanus tháinic néall báis chuige, agus ar n-éirghe as an néall sin dó as eadh adubhairt, Measaim, ar sé, an t-an robhádhaisse for neamh go rabhais ann onóir mhóir ag an Coimhdhe ós iomad d'ainglibh an t-an ba follas duit deallradh A aighthe d'fheicsint ionnus gur ghrádhais chomh mór sin í
Fíor sin, ar an deamhan, óir dobhádhas ann onóir mhóir os ainglibh, agus atá oiread gach a raibh d' onóir agam ar neamh do bhárr péine orm ann ifrionn thar an ccuid eile d'aingllibh an iomarbhais
Innis domhsa, ar Iordanus, ó dochonnarcais aghaidh an Choimhdhe, a tuarasgabháil amhail fhéadfair
Truagh sin, ar an deamhan, a bhfuil d'ainglibh ar neamh ar amharc an Choimhdhe do ghnáth ó thánagsa anuas agus roimhe sin, ní fhéadfadaois ó thosach go deire an domhain deallradh aighthe an Choimhdhé d'fhaisnéis ná d'innsint, gidheadh inneósadsa dhuitse beagán d'á tuarasgabhail
A bhfuil de dhuille for fhiodhbhuidh, agus d'fhéar for thalmhain, do réaltannaibh for aer, agus do ghainimh i muir, dá gcurthaoi deallradh gréine agus éasga ann gach aon fá leith dhíobh, agus an deallradh as lugha d'á ttig d'aghaidh an Choimhdhe gach uair tré bheathaidh shíor as mó é ioná iad sin uile
Ro chaoidh Iordanus iar sin agus do ráidh, as mairg d'aon neach, ar sé, thuilleas tré n-a bheathaidh féin gan dul d'fheicsin an ionaid in-a bhfuil an deallradh sin agus an t-soillse
Tusa iomorro, ar Iordanus, a dheamhain, fágaibh an t-ionad sin a bhfuile, agus ná buadhair an bhean níos mó
Fágbhas an deamhan í annsin
Ro bheannuigh agus ro choisrigh Iordanus an bhean as a haithle agus dorinne sí aithrighe dhúthrachtach in-a coirthibh agus ba shaoi cráibhtheach í ó shin amach
SGÉAL AR MHÍORBHAILLIBH
IORDANUS ANNSO
Neach naomhtha robhí san domhan roimhe seo, darbh ainm Iordanus
Badh dheigh-bhéasach geanmnuidhe an fear sin, budh sheanmhórtuidhe ró-mhaith é, agus lá áirithe dá raibh ag dul chum na heaglaise ag déanamh seanmóra thárlaidh bean dásachtach dhithchéillidhe dhó agus bheannaigheas an bhean go héaduathmhar dhó as teangaidh nachar labhair aon fhocal agus nach ar fhoghluim gus an uair sin
Ní tú do bheannaigh, ar Iordanus, acht an diabhal fil ad' chorp, óir níor shaothraighis 'san teangaidh sin gus anois, agus a dhiabhail, ar sé, cuirim d'fhiachaibh ort freagradh do thabhairt orm ar son Dé do chruthaigh sinn araon
Freagras an deamhan dó a meadhon na mná agus as eadh do ráidh, créad as áil leat d'fhiafraighe dhíom
Innis dom, ar Iordanus, cread thug san mnaoi sin thú
Mo Athair féin agus mo Chruthuightheóir, ar an diabhal, ro aontaigh dhom gach a meallfainn de'n chine daonna do bheith for mo sheilbh, agus fós droich-inntinn agus droichchreideamh na mná so gus indiu thug orm a hamus
An bhfuil, ar Iordanus, aon ionad eile i n-ar bhfearr leat bheith ioná an t-ionad sin
Truagh sin, ar an diabhal, dar liomsa as éigcialldha, a Iordánuis, an cheist sin do chuiris orm
Créad an t-ádhbhar, ar Iordánus
Freagras an deamhan dó agus as eadh adubhairt, an bhfuil ionad eile i n-ar bhfearr leatsa bheith, a Iordanus, ioná an t-ionad sin a bhfuile
Atá, ar Iordanus, óir do b'fhearr liom a bheith a bhfaraidh an Athar neamhdha ar neamh ioná san ionad seo
Maise, ar an deamhan, as mar sin domhsa, ní bhfuil, ní raibh, agus ní bhéidh aon nidh d'á mbudh liom nách tiubhrainn ar dheallradh aighthe mo Chruthuightheora d'fheicsint aon uair amháin
Créad an méad peannaide nó péine d'aontóchthá do chur ort, ar Iordanus, ar radharc aon uaire do bheith agat ar dheallradh an Choimhdhe
Truagh sin, ar an deamhan, a bhfuil do phianaibh agus do phlághaibh for dheamhnaibh agus for anamnaibh ifrinn agus for chréatúiribh na cruinne, d'aontóchuinnse sin uile do bheith for mo chorp i n-éinfheacht ó'n ló dorinseam an tiomarbhas ar neamh go lá an bhrátha dá ro fhéad liom radharc beag do bhreith for aghaidh an Choimhdhe
Iarn-a chlos sin do Iordanus tháinic néall báis chuige, agus ar n-éirghe as an néall sin dó as eadh adubhairt, Measaim, ar sé, an t-an robhádhaisse for neamh go rabhais ann onóir mhóir ag an Coimhdhe ós iomad d'ainglibh an t-an ba follas duit deallradh A aighthe d'fheicsint ionnus gur ghrádhais chomh mór sin í
Fíor sin, ar an deamhan, óir dobhádhas ann onóir mhóir os ainglibh, agus atá oiread gach a raibh d' onóir agam ar neamh do bhárr péine orm ann ifrionn thar an ccuid eile d'aingllibh an iomarbhais
Innis domhsa, ar Iordanus, ó dochonnarcais aghaidh an Choimhdhe, a tuarasgabháil amhail fhéadfair
Truagh sin, ar an deamhan, a bhfuil d'ainglibh ar neamh ar amharc an Choimhdhe do ghnáth ó thánagsa anuas agus roimhe sin, ní fhéadfadaois ó thosach go deire an domhain deallradh aighthe an Choimhdhé d'fhaisnéis ná d'innsint, gidheadh inneósadsa dhuitse beagán d'á tuarasgabhail
A bhfuil de dhuille for fhiodhbhuidh, agus d'fhéar for thalmhain, do réaltannaibh for aer, agus do ghainimh i muir, dá gcurthaoi deallradh gréine agus éasga ann gach aon fá leith dhíobh, agus an deallradh as lugha d'á ttig d'aghaidh an Choimhdhe gach uair tré bheathaidh shíor as mó é ioná iad sin uile
Ro chaoidh Iordanus iar sin agus do ráidh, as mairg d'aon neach, ar sé, thuilleas tré n-a bheathaidh féin gan dul d'fheicsin an ionaid in-a bhfuil an deallradh sin agus an t-soillse
Tusa iomorro, ar Iordanus, a dheamhain, fágaibh an t-ionad sin a bhfuile, agus ná buadhair an bhean níos mó
Fágbhas an deamhan í annsin
Ro bheannuigh agus ro choisrigh Iordanus an bhean as a haithle agus dorinne sí aithrighe dhúthrachtach in-a coirthibh agus ba shaoi cráibhtheach í ó shin amach
TUIRSE
I meadhón oidhche na suan sidhe An tan chodlaid cách go sóghail, Bím-se an tráth soin fá dhíth, Go cásmhar ag caoi mo dheor
Ar éirghe maidne do'n ghréin Ní thugann chugham suan 'ná sógh; Is ní bhfaighim saoirse ó'm phéin 'Ná sosadh, ar dteacht do'n ló
Ar ascnamh dí i meadhón laoi Ní scaireann sí suim mo cheoigh, Is ar ndul i n-a leabaidh do luighe I n-anacradh bím 'na deoidh
Tar, a Bháis, tré dhaonnacht tím, Réidh mo cheasnaí, réidh mo ghleo, Réidh mé ó chathaibh an tsaoighil; Ní bhfuil m'fhortacht sonn go deo