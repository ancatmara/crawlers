Do fallsigud Tána Bó Cualnge.
C Oncomgarthá trá filid Herend do Senchán Torpeist.
dús in ba mebor leo Táin Bó Cualngi inna ógi.
asbertatar nad fetar di acht bloga nammá Asbert iarum Senchán ria daltu dús cia díb no ragad ara bennacht i tíre Letha do foglaim na Tana berta in suí sair dar éis in chulmeinn.
Dolluid Emine hua Ninene & Murgen mac Sencháin do thecht sair.
iss ed dollotar do fertai Fergusa.
meic Róig & sech a liic oc Énloch la Connachta.
Suidid Murgein a oenur oc liic Fergusa.
cách úad do chungid taige oiged dóib colléic. Gabais Murgen tra laíd don lííc amal bid Fergus fessin adgladad a n-asbert riss iarum.
Manib do liic luaich-thech malgel ma Róig rofessin fechtaib co n-éicsib imman immanachta laithiu bruidin bé Cuailngi in cech follus a Fergus.
La sodain forrubai in ceó mór imbi connach fúair a muntir co cend tri laa & tri n-aidche.
dolluid a dochum iarum.
intí Fergus.
fo chongraimimm chain .i. brat uanide léine chulpaitech co nderggintliud.
claideb órduirn.
maelassai chredumai.
folt dond fair.
Adfét Fergus dó iarum in Táin uili amal doringned o thossuch co dead, Asberat alaili im is do Senchan adchoas iar troscud fri noebu síl Fergusa.
nibo machthad cid samlaid no beth.
Tiagait uli co Senchan iarum & adfiadat a n-imthechta dó & ba buidechside díib iarum dano.
Is héseo turem remscéla Tána Bó Cualngi .i. a dó déc .i. De Gabáil in tsíd.
De Aslingi in Meic Óic.
De chophur na da Muccida.
De Tháin Bó Regamain.
De Echtra Nerai.
De Chompirt Choncho-buir.
De Thochmurc Ferbae De Chompirt Con Culaind.
De Thain Bó Flidais.
De Thochmurc Emiri.
Atberat dano is di remscelaib.
De Thecht Con Culaind do thaig Culaind cherdda.
De Gabail gascid do Choin Chulaind.
dia dul i carpat.
Dia luid Cú Chulaind do Emain Macha cosna maccu.
Acht is i curp na Tána adfiadtar na tri sceóil dedenchasa, De Gabail in t-Sida in so,
Boí rí amra for Tuathaib Dea i n-Here.
Dagan a ainm.
Ba mór dí a chumachta.
ced la Maccu Miled iar ngabail in tíre.
arcollset Tuatha Dea ith & blicht im Maccu Miled. co ndingsat chairddes in Dagdai.
Doessartsaide iarum ith & blicht dóib.
Ba mór dí a chumachtasom in tan ba rí i tossuch.
ba hé fodail inna side do feraib Dea .i. Lug mac Ethnend i s Síd Rodrubán.
Ogma i s Síd Aircheltrai.
Don Dagdu fessin im Síth Leithet Lachtmaige oí asíd Cnocc Báine.
Brú Ruair.
Síd in Broga dano ba laiss i tossuch.
amal asberat.
Do lluid dí in Mac Oac cosin Dagda.
do chungid feraind o forodail do chách.
ba daltasaide dí do Midir Breg Léith.
do Nindid fáith.
nimthá duit ol in Dagda.
Ni tharnaic fodail lemm.
Etá dam dí ol in Mac Ooc.
bia co n-aidchi it trib féin. dobreth dosom ón iarum.
Collá dot daim tra ol in Dagda uaire doromailt do ré Is menand olse.
is laa & adaig in bith uile.
iss ed on doratad damsa.
dó Dagán ass iarum & anaid in Macc Oóc ina síd. Amra dano a tír hisin.
Ataat tri chrand co torud and do grés.
bithbeo fo chossaib & mucc fonaithe. lestar co llind sainemail.
ni erchranand sin uile do grés, De Chophur in da Muccida Cei St cid dia tá Cophur na Muccide.
Ni handsa.
.i. muccaid Ochaill Oichni.
muccaid Boidb rig síde Muman.
alaile rí síde Connacht.
Síd mac Boidb iss ed Síd ar Femun.
Sid n-Ochaill iss ed Síd Cruachan.
Ro boí dí cairddes eter ríg síde Muman.
ríg side Connacht.
Ro batar dano da muccaid ocaib .i. Friuch & Rucht a n-anmand .i. Friuch muccaid Boidb.
Rucht muccaid Ochaill.
Ro boí dano carddess eturrusaide .i. suithe ngentlechta la cechtar de.
nos delbtais in cech richt.
amal no bíth Mongán mac Fiachna.
Ba he carddes na da muccaidse .i. In tan ba mess la Mumnechu.
Do theiged in muccaid atúaid cona muccaib caelaib fadess.
In tan ba mess dano atúaid.
no theiged in muccaid andess fathúaith.
Consoíter debuid eturru.
Asbertis Connachta ba mó cumachta a mmuccida.
Asbertis Mumnig dano ba mó cumachta a mmuccida.
Bliadain and dano mess mór la Mumnechu & dolluid in muccaid atúaid fadess cona muccaib leis.
Feraid a cheile failte ris.
Consaíter etrunni mad tú ol se.
Asberat ind firseo is mó do chumachtasu indausa.
Ni lugu ém ol muccaid Ochaill.
Bieid ní i fessamar ón ol muccaid Boidb.
Dogensa urgaire do muccsu connápat metha ce beit for mess.
bat metha mo mucca féin.
Ocus immarránic anísin iarum.
Téit muccaid Ochaill dia thaig iarum cona muccaib caelaib leis.
iss infechtain rosiachtatar less ar throgi.
Con-tibther immiseom o ránic a thír.
Olc húar lodsai ol cach fris.
Is mó cumachta do cheili andaí Ni bá anísin ol sesseom.
Biaid mess lenni atherruch & dogensa in cless cetna risseom.
immarranic son dano iarum.
Téit muccaid Boidb fathúaid a dochumsom día bliadna cona muccaib caelaib leiss i tíre Connacht.
dogeni muccaid Ochaill a cetna fria muccasom coro serggsat.
Co n-erbairt cách ba cumma a cumachtu dib linaib.
muccaid Boidb atúaid cona muccaib caelaib leiss. Gataid Bodb a muccaidecht n-airi.
Gatar dano a muccaidecht arin fer atúaith.
Dí bliadain lána dóib iar sin i ndelbaib senén.
Indala bliadain túaid la Connachta for Dún Chruachan in bliadain aile dóib oc Síd ar Femun.
Condrancatar fir Muman i n-oendáil laa n-óen and.
Ní bec a ndeilm dogniat ind eoin arfar mbelaib.
oleat. bliadain lán o tát ocond imchiradsa & ocund ábairtse cosindiu.
Tan iarum batar forsna briathraibse co n-accatar rechtaire Ochaill chuccu issin telaig.
Fuidell mac Fiadmire a ainmside.
ferthair failte friss.
Is mór a ndeilm dogniat ind eóin arbar mbelaib.
Indar lat batir hé da én batar ocund atuaith innuraid.
iss ed dano dogníside co cend mbliadna a cetna.
Co n-accat ní iar suidiu batar delba doíne.
in da sinén hísin.
Ataciat iar suidiu batir é a ndá muccid.
Ferait failti Ni fíu falti frinn or muccaid Boidb biaid mór colla cóem.
mór núall diar n-ág ar ndís.
Cichib róer ol Bodb.
Nin foruireth na mmaith ol se.
O lodmarni uaibse ol se dib línaib dí blíadain lána cossindiu.
Ataam i ndelbaib én.
Adchondarcfarsi a ndoringensamni arbar mbelaib.
Bliadain lán dún i Cruachnaib ocund urdsin.
Bliadain aile oc Sid ar Femun.
Co n-faccatar ind fir atúaid & indess ar cumachta díb línaib.
Regmai dano ifechtsa i ndelba míl uisci & bemmit fo murib co cend dá bliadna aile.
Documlat uadib iar sin cechtar n-aí a leth.
indala n-aí i Sinnaind luid alaile i s Siúir. Batir iar sin da bliadain lana fon uisci.
Bliadain lán atchitís i s Siúir ic immithi.
In bliadain aile dano atchitis i s Sinaind.
Batar dano da n-oss.
teclamad cechtar n-aí osséti co ndenad damlíg do mennut a cheile.
Batir da fennid & imgonad cechtar de a chéle.
Batir da siabuir & fobuthad cechtar de a chéile.
Batir da draic túarcad cechtar de snechta for tír a cheili.
Dofuittet díb línaib assind aér comtar di dorbbi.
Teit indala n-aí i topur Glaisse Cruind i Cualngiu.
conda essib bó Dáiri meic Fiachnai.
teit alaile i n-Uarán n-Garad la Connachta conda ib bó Medba & Ailella conid díb ro chinset in da tharb.
in Finnbennach Aí & in Dub Cualngi.
Rúcht & Runce.
imtar dá muccid.
Ingen & Eitte imdar da sinén.
Bled & Blod imtar da míl fo murib.
Rind & Faebur imtar da fénnid.
Scáth & Scíath imtar dí siabair.
Crunniuc & Tuinniuc imdar dí dorbbai.
Finnbend Aí & in Dond Cualngi a n-anmand in tan batar da tharb.
Is amlaid baí in Dond Cualngi dubdond diumsach discir dondócach.
fuascrach.
forbartach.
forranach.
illanach.
tnuthach tairbech taebslemun.
calma comnart.
cliabremur.
cendard cassetnach.
crónanach cransúilech.
mongach munremur.
munelach súlmar srónmar sétfethach.
co tul tarbda.
co tachim thuinni.
co tarbigi ríg.
co ruathur bethrach.
co mbruth biasta.
co mbuilli latraind.
co lunni leomain.
co taillsitis tricha mac midaísi o médi co midáid.
Midach na mocháirgi.
Ónmit na himmirgi.
maccóem na n-innili.
tamon na trebairi.
Athair na mórchethra.
mó dindgna dam domun.
Dond.
Findbennach im damsaide cenfind cossind, croda crochda.
croderg mar do rotte roth.
mar do fothraicthe mar do commiltea i corcair.
co ndeil diliucht o dela co droind.
tri moing maithchrúi.
maccaím búair n-Aí gu n-urbull imthromm.
co n-ucht echda.
co n-ubullrosc ercce.
Con-erthossach écne co n-íargaile erre.
co n-adabraib baisi.
buadgein buagnige.
buridach nolairain.
dretel damraide diabul feibe Finnbennach.
Findbennach Tain Bó Flidaisi.
B OI Flidais ben Ailella Find i crích Ciarraige.
Carais Fergus mac Rooig ara airscelaib.
dothegtis techta úadi cind cecha sechtmaine béus a dochum.
A ndolluid iarum dochum Connacht.
dobertsom ri Ailill anísein.
digén di sund ol Fergus arna raib meth n-einich na anma duit and. dogenam de dí ol Ailill. Imraidfemni & Medb nech úainn co Ailill Find do chobair dúnni.
uaire is co dul neich dó ni fail nap tussu fadéin nod tét.
bid ferr de ind ascaid.
Dothét Fergus ass la sodain a tríchait láech.
In da Fergus & Dubthach.
co mbatar oc Áth Fénnai i tuasciurt.
críchi Ciarraigi.
Tiagait don dún.
ferthair failte Cid fris tudchabair ol Ailill Find.
Coro anam celide latsu ol Fergus.
dáig ata debaid dúnn ri Ailill mac Matach.
Ni anfasu limsa ém ol Ailill Find.
Mad nech im dot muntir no ainfed.
Dáig adfiastar damsa not chara mo ben.
Etair ascaid di chethra dí dúnn.
Atá eicen mór forn.
Ni bérasu ascaid uaimse ol Ailill dia n-ana chelide lemm.
Doberar dam co tinniu dóib cona dú di chormaim dia feiss.
Ni chathiubsa do biadsu ám ol Fergus uaire na biur th' ascaid.
Assind liuss duit dí ol Ailill.
Rotbía són ol Fergus.
ni gebthar forbasi fort.
Doscumlat ass iarum.
Tairceth fer i n-áth ol Fergus fó chetóir i ndorus ind liss.
Ni éraibther & ni erbbaibther dom inchaibse ém ol Ailill.
ragatsa féin ol se.
Cia úann ragas ara chind ind fir a Dubthaig ol Fergus.
Ragatsa ara chind cid me ol Dubthach Dothét Dubthach iarum issin n-áth ara chind.
Benaid Dubthach sleig tríit co ndechaid tria di sliasait.
Dolleciseom dano gai do Dubthach co mbert crand tríít.
Tuthaet Fergus mac Oenlama fessin.
La sodain benaid Ailill sleig triit co torchair ina ligi.
Totháet Flidais la sodain assin dún.
Ataig a bratt tairsiu a triur.
Maidti munter Fergusa hi teiched.
maidti Ailill ina ndiaid.
Facabair fiche laech leis gun airliuch.
Atluí ochtur dia muntir din trichait connici Cruachain.
Adfiadat a scél.
Cotéraig Ailill & Medb co mathib Connacht.
longas Ulad archena do ascnam hi crich Ciarraige cona mbuidnib.
condici Áth Fenna.
dobretha colléic ind óic athgoíti la Flidais issin dún.
Congairther Ailill Find assin dún do Ailill & Meidb.
Ni regsa ol se is mór a sotla & a olcas ind fir fil and ol se.
Dobretha ind óic for fúataib úad anall.
Co mbatar i ndunad la Ailill mac Máta.
Sechtmain lán eter dá áige dóib oc togail in dúine fén.
Co torchratar secht fichit láech do mathib Connacht.
Nibbo do séun maith dodechabair úan a Fergus ol Ailill.
Ni gó ém ci asberthar són ol Bricriu cen nech do thutim lind.
Ba ágae immaric cech fer dib.
nadcon torchair cid oenfer la cech n-ae.
It móra na tri corthese do bith fo chonaib & énaib.
La sodain coteirget a triur lomnachta.
bert imdorus ind liss remib co mbuí i mmedón.
tiagait Connachta leu immalle issin less.
arslegait secht cét láech issin dún.
Ailill Find & im trichait mac dia maccaib. Amalgaid Múad. Eochaich Muinmedain. Chorpre Cromm. Ailill mac Brefni. thri Oengusa Bodbgnai. thrí Echdachu Irruis. secht mac Breslenu Aí & im choicait n-Domnall. doberat Flidais assin dún.
dobreth a mbaí di chethrai and .i. cét lulgach &uii.
fichit dam.
tricha cét di chethrai olchena.
Is iar sin luid Flidais co Fergus mac Róig.
is dosein no gaibed Flidais cech sechtmad laa do feraib Herend dia toiscid ocon Táin.
is desin luid la Fergus iar Táin dochum a chríchi.
co ngab rige n-Ulad.
iss and atbathsi iarum oc Tráig Baili.
Is disein atá Tain Bó Flidais i rremscelaib na Tána, Tain Bó Fraich.
F Róech mac Idaith do Chonnachtaib.
Macside do Bé Find a sídib.
Derbsiursaide do Boind.
Is hé laech is áildem ro buí do feraib Herend & Alban.
Acht níba suthain.
Dobert a mathair dí bae déc dó assin tsid.
It é finda óiderga.
Boí trebad maith oca co cend ocht mbliadan cen tabairt mna chuca.
Coíca mac ríg rop é lín a teglaich.
comaís comchutrumma fris uile eter chruth & chosc.
Carthai Findabair ingen Ailella & Medba ara irscélaib.
Adfiadar dosom oca thaig.
Ropu lán Heriu & Albu.
dia allud & dia scélaib.
Iar suidiu docorastar fair dul do acallaim na hingine.
Immaroraid fria muntir anísin.
Tiagar uait dí co siair do mathar co tucthar ni do étuch ingantach & de ascedaib síde duit uadi.
iarum co fiair .i. co Bóind co mbuí i mac Maig Breg. dobert coicait mbratt ngorm & ba cosmail cech ae ri findruine ndoíle.
cetheora oa dubglassa for cech brutt.
mílech derggóir la cech mbratt.
lenti bángela co tuagmílaib óir impu.
coíca scíath n-argdide co n-imlib.
caindel rígthigi i lláim cech ae & coíca sem-mand findruine ar cech n-ae.
Coíca toracht di ór forloiscthi in cech n-ae.
Eirmitiuda di charrmocul foib anís.
is di lecaib log-mairib a n-airíarn.
Noastais i n-aidche amal betis ruithni gréni.
coica claideb n-órduirn leo.
gabor bocglas fó suidi cech & beilge óir Maelland arggait co cluciniu óir fo bragit cech eich.
Coíca acrann corcra co snathib argait estib.
co siblaib óir & argait & co cendmilaib.
Coíca echlasc findruine co mbaccán órda for cinn cech ae.
amp milchoin i slabradaib argait.
ubull n-óir eter cech n-ae.
Broca credumai impu.
Noco rabi dath nad beth intib.
Morfesser cornaire leo co cornaib órdaib & argdidib.
co n-etaigib ildathachaib.
co mongaib órdáib sidbudib.
co lennaib etractaib.
Bátir tri drúith remib co mindaib argdidib fo diór.
Sceith co fethul chonduala la cech n-ae co círbachlaib co n-esnadaib credumai iarna toebaib.
Triar cruittire co n-écosc ríg im cech n-ae.
Documlát ass do Chruachnaib cossind ecuscsin leu.
Dosndéccai in derccaid din dún.
in tan dodechatar i mac Mag Cruachan.
Dirimm atchiusa ol se don dún inna lín ó gabais Ailill & Medb flaith nicos tánic riam & nicos ticfa dírimm bas choímiu.
na bess áiniu.
Is cumma lemm bed i taulchubu fína no beth mo chend lasin gáeth dothaet tairsiu.
Abras & abairt dogní in t-ócláech fil and.
nochon accasa riam a chutrumma.
Focheird a bunsaig rout n-aurchora úad.
siu cotrí ri talmain nos gaibet na milchoin cona secht slabradaib argdidib.
La sodain dothiagat in tslúaig.
a dún Chruachan dia ndécsin immusmúchat in doíni issin dún co n-apthatar sé fir déc oco ndeicsin.
Tairlengait i ndorus in dúine.
Scoirit a n-eochu.
lécit a mílchona.
Dosennat na n-aige do Ráith Chruachan.
secht sinnchu & mila maige.
turcu alta.
conda rubatar ind óic issind aur-laind in dúine.
Iar sain focherdat in milchoin bedg.
Bréi. gabait ndoborchona.
Dosbertatar dochum na ardda.
ndorus na prímrátha. Deissiter i ssuidiu.
Dotíagar ond ríg dia n-acallaim.
Imchomarcar cia bu chan dóib.
Noda sloindet iarum iarna slontib fíraib.
Fróech mac Idaith in so ol seat.
Ráite in rechtaire frisin ríg & in rígnai.
Fo chen dóib ol Ailill & Medb.
Is óclách án fil and ol Ailill.
Táet issin less.
Dolleicther dóib cethramthu in taige.
Ed a écosc in taige.
Sechtordd and.
Secht n-imdai o thein co fraig isin taig imme cuaird.
Airinech di chredumu for cech imdái.
Aurscartad derggibair fo mrechtruncain uile.
Trí stéill chredumai i n-aulaith cecha imda.
Secht stialla umai on damdabaich co cleithe issin tig.
De gíus dogníth a tech.
Ba tuga slinned boí fair dianechtair.
Batar sé senistri déc issin tig.
comlae humae ar cech n-aí Cumg umai darsa forlés.
Cetheor ochtga humai for imdái Ailella & Medba.
immdernide de chredumu is sí i certmedón in taige Da aurainech arggait impe for diór.
Flesc argait isind airin-niuch rosaiged midlissiu in taige.
Timchellad a tech imme cuaird.
ón dorus dialailiu.
Arrócbat a ngaisceda issin taigsin & sedait.
ferthair failte Fochen dúib ol Ailill & Medb.
Iss ed doróachtamar ol Froech.
niba durais ar aig baig ón ol Medb.
Imbrid Medb & Ailill fidchell iar sin.
gaibid Froech iarum imbeirt fidchille ri fer dia muntir.
ba caínide fidchella.
Clár findruine and co cetheoraib auaib & uilneib óir.
Caindel de líc logmair oc fursunnud dóib.
or& arggat ind fuirend boí forsin chlar. Aurgnaid biad donaib ocaib ol Ailill.
Ni hed is accobor limm ol Medb.
Acht dul do imbirt na fidchille thall fri Fróech.
Eirgg dó.
is maith limsa ol Ailill.
Imberat in fidchill iarum & Fróech.
Boí a muinter colléic oc fuiniu na fiadmíl.
Sennat do chruitteri dún ol Ailill ri Fráech.
Sennat ém ol Fráech.
Crottbolg di chrocnib doborchon impu.
cona n-imdenam do phartaing.
foa n-imdenam di ór & arggat.
bíann n-erbbad impu a mmedón.
ba gilidir snecta.
Sella dubglassa inna mmedonaide.
Bruit lín gilidir fuan ngessa imna tetasin.
Imreithitís na delbasin iarum inna firu immecuaird.
Sennait dóib iarum.
conid apthatar da fer déc dia muntir la coí & torsi.
Ba caín & ba bind in triarsa.
batar caíni úaitni in sein.
Is hé in triar irdaircc.
Tri derbrathir .i. Goltraiges & Gentraiges & Suantraiges.
Boind a ssidib a mmathair a triur.
Is din cheol sephainn Úaithne cruitt in Dagdai ainmnigther a triur.
In tan bóe in ben oc lamnad.
ba gol mairgg lee la gúri na n-idan i tossuch ba gen & fáilte ar bíth ar medón ar imtholtain in da mac.
Ba súan algine arabeitte in mac dedenach ar thrumme inna brithe.
Conid de ro ainmniged trian in chiúil.
dofiussig iarum assin tsúan in Boind.
Aurfoímsiu ol si do thrí maccu a Uathni lanbrotha fo bith file Suantride & Gentride & Goltride ar búaib sceo mnaib dothoetsat la Meidb & Ailill.
Atbelat fir la clúaiss ngléssa dóib.
Anait din tsenmaim iar sain issind rígthaig is ségond dofanic ol Fergus.
Fodlid dún ol Fróech fria muntir a mbiad.
Tucaid isa tech.
Docing Lothur for lár in taige fodáile doib a mbiad fora dernaind no rannad cech n-ágae cona chlaindiub & ni aidleth toinn na feóil.
O gabais rannairecht ni archíuir bíad foa láim riam.
Batar tri laa & teora aidche oc imbirt na fidchille.
La immed na lliac logmar i tegluch Froích.
Iar sin adgladar Fróech Meidb Is maith ro ngabus fritt ol se.
Ní biur do thochaill dind fithchill.
Ná raib meth n-einich deit and.
O túsa issin dúnsa iss ed laithe inso a siam limm ol Medb.
Deithbir ón ol Fraech atáat tri laa.
teora aidchi and.
La sodain atraig Medb.
ba mmebul lée buith donaib ócaib cen bíad.
co Ailill. ráidti friss.
Mór gním doringensam ol sí ind óic annechtair donnáncatar do bith cen bíad.
duit imbeirt fidchille ol Ailill. Ni derban in fodail dia muntirseom sethnu in taige.
Atát tri laa & teora aidchi and ol sisi.
Acht nadá n-airigmer in n-aidchi la bánsuilsi ind líac logmar issin tig.
Apraid riu ol Ailill anat dina cuínib co fodailter dóib.
fodailter dóib íarum.
ba maith ro mboth & ansait tri laa & teora aidchi and iar sin forsind fledugud.
Is iarum conaccrad Fróech issa tech immacall-amae & imchoímras dó cid dodnucai.
Is maith ol se limm célide libsi.
Ni holc ém lassa teglach for ngnás ol Ailill.
is ferr for tormach oldás for digbáil.
Anfimni dí ol Fraech nach sechtmain.
Anait iar sin co cend coicthigis issin dún.
toffund dóib cech óenlá dochum in dúine.
Dosaigtis Connachta dia ndécsin.
Ba imned la Fraech cen acallaim na ingine.
Sech ba hé less nod mbert.
Laithe n-and atraig deud aidche do inlut dond abaind.
Is hé tan dolluidsi ón.
a hinailt do indlut.
Gaibidsom a lláimsi.
An rim acallaim ol se.
Is tú doroachtamar.
Is fochen limsa ém ol ind ingen ma chotíssind.
Ni chumgaimm ní duit, Ceist in n-éláfa limm ol se.
Ní élub ém ol si ór issam ingen rig & rígna.
Ni fil dot daidbrisiu.
nachimm étasa om muntir.
bid hé mo thogasa dano dul chucutsu.
is tu ro charus.
beirsiu lat in dornaiscse ol ind ingen.
bíd etrond do chomarthu.
Dosrat mo mathair damsa ol si dia taiscid.
asbér is cor rodalláus immudu.
Téit dano cechtar de a leth iar sain.
Attagursa ol Ailill élud inna hingine ucut la Fróech.
ce dobertha dó nipad madae.
dotaísed ar ndochum cona chethrai do chobair dún ocon Táin.
Dotháet Froech cuccu issa tech n-immacaldmae.
In cocur fil lib ol Fráech.
Dotallfasu indi ol Ailill.
In tiberaid damsa for n-ingin ol Fráech.
immanaiccet in tslúaig doberthar ol Ailill.
dia tuca tinnscra amal asbérthar.
Rotbia ol Fráech Tri fichit ech ndubglass damsa ol Ailill cona mbeilgib óir & di laulgaich deec o mmeltar ól n-aiss ó cech ae.
láeg find óiderg la cech n-áe.
tuidecht duit limm cot lín uile & cot áes chíuil do thabair inna mbó a Cuailngiu.
doberthar mo ingensa duit acht co tís.
Dothongusa tarmo sciath.
tarmo chlaideb.
darm threlam ni thibrind i tindscra cid Meidbi insin.
Doching uadaib asa taig iarum.
Immosnacaillet iarum Ailill & Medb.
Farbbiba sochaide n-immund de rigaib Herend dia rucasom in n-ingin.
Aní is maith fuaiprem inna degaid & marbam fo chetóir resiu forruma bine fornn.
Is liach ón ol Medb & is meth n-einich dúnn.
Niba meth n-einig dúnn ol Ailill.
Tucht ara ndalfarsa.
Dotháet Ailill & Medb issa rrigthech.
Tiagam ass ol Ailill co n-accamar na mmilchona oc toffund.
co mmedón laí & combat scítha.
Tiagait ass uili iarum dond abainn dia fothrucud.
Adfiadar dam ol Ailill at maith i n-uisciu.
Tair issind linnisea co n-accammar do snám.
Cindas na lindise ol se.
ni fetamar nach ndodaing inti ol Ailill & is comtig fothrucud inti.
Gataid a étach de iarum & téit inti.
fácbaid a chriss túas.
Oslaigid Ailill iarum a bossán dia éis.
boí ind orndnasc and.
Atageuin Ailill iarum.
Tairchi a Medb ol Ailill.
Dotháet Medb iarum.
in n-aithchein sin ol Ailill.
Aithgen ol si.
Fosceird Ailill issin n-abaind sís.
Ro airigestar Fráech anísin.
Co n-accai ní dolleblaing in t-écne ara chend & gabsus inna béulu.
Foceird bedg cucai & gaibid a oílech.
dotháet dochum tíri.
dombeir i mmagin diamair.
mbrúch na haband. Dotháet do thuidecht assind usci iarum.
Na tair ol Ailill co tuca chroíb dam din chairthend tall fil i mbruuch na haband.
It aildi limm a chaera.
Teitsium ass iarum.
brissis gesca din chrund & dambeir ria aiss tarsin n-uisci.
Ba hed iarum athesc Findabrach.
nach álaind atchíd.
Ba haildiu lee Fróech do acsin tar dublind.
in corp do rogili.
in folt do roáilli.
ind aiged do chumtachtai.
in tsúil do roglassi.
Iss he móethóclach cen locht cen ainm.
co n-agaid focháel forlethain.
Is é diriuch dianim In chraeb cosna cáeraib dergaib eter in mbragit & in n-agid ngil.
Iss ed atbered Findabair.
nocon facca ní rosaissed leth vel trían do chruth.
Iar sain docuirethar na craeba dóib.
assind usciu.
It ségdái & it áildi na caera.
Tuc tórmách dún díb.
Téit ass atherruch co mbuí i mmedón ind usci.
Gaibthi in beist assind uisci.
Domiced claideb uaib ol se.
ní rabai forsin tír fer no lamad a thabairt do ar omun Ailella & Medba.
Iar sin gataid Findabair a hétach & focheird bedg issin n-uisce cossin chlaidiub.
Dolleici a hathair sleig cóicrind di anuas rout n-aurchora co lluid tre da triliss.
condo ragaib Froech inna láim in slig.
Fosceirdside issa tír súas in slig & a mmíl inna tháeb.
Léciud ón co forgabail.
cenéle n-imberta gaiscid.
co lluid tarsin tlacht corcra.
tresin léine baí im Ailill.
La ssin coteirget ind óic la Ailill.
Dotháet Findabair assind uisciu.
amp facbaid in claideb i llaim Fraech.
co mben a chend den míl co mbaí fora thóeib.
dobert a mmíl leiss dochum tíre.
Is de atá Dublind Fráech i mac Breib.
tírib Connacht. Téit Ailill & Medb ina ndún iarum.
Mórgním doringensam ol Medb.
Issinn aithrech ol Ailill a ndoringensam risin fer.
Ind ingen im ol se atbélat a bbéoilside imbarach dadaig.
niba cin mbreithe in chlaidib beithir di.
Dentar fothrucud lib dond irsai.
enbruithe n-úrsaille & cárna samaisci do indarggain fo thál & béuil & a thabairt issin fothrucud.
Dogníth uile anísin.
amal asbertsom.
A chornairi iarum remisium dochum in dúine.
Sennaitdi conid abbad tricha fer di sainchaemaib Ailella ar sírechtai.
dothaet iarum isin dún.
téit issin fothrucud.
Coneraig in banchuire imbi.
ocon dabaig dia mblith & dia folcud a chind.
Dobreth ass iarum & dogníth derguth.
Co cualatar ní a ngolgaire for Cruachnaib.
Co n-accas na trí coícait ban co n-inaraib corcraib.
Co cenbarraib uanidib.
co milechaib arggait.
fora ndóitib.
Tiagair chuccu do fis scél dús cid ro chainset.
Fráech mac Idaith ol in ben macdreittel rig side n-Herend.
La sin rochluinethar Fraech a ngolgaire.
Domthócbaid ass ol se ria muntir.
Gol mo matharsa in so & bantrochta Boinni.
Tocabair immach la sodain.
berair Dothiagat na mná immi.
berdait uadib i s Síd Cruachan.
Co n-accatar ní in tráth nóna arnabárach dotháet & coica ban imme iss é úagslán cen on cen anim.
comaesa comdelba.
comailli.
comchaíni.
comchórai.
comchrotha.
co n-ecosc ban síde impu.
conna baí aithgne neich sech alaile díb.
bec nad muchthá doíne impu.
scarsat i ndorus ind liss.
Atnagat a ngol oc dul úad.
co corastar na daíni batar isind liss tar cend.
Is de atá golgaire ban síde la áes cíuil Herend.
Teitseom iarum issin dún.
Ataregat in tslúaig húili ara chend.
ferait failti friss.
Amal bad a domun aile thissad.
Atraig Ailill & Medb.
dogniat aithrigi ndó dond es doringensat fris.
dogniat chóri.
Gaibthir fledugud leu dadaig.
Congair Fraech gilla dia muntir.
airg ass ol se cosin magin i ndeochadsa issin uisce.
Éicne forácbusa and.
Donuc do Findabair.
irbbad fessin fair.
fonaither in t-écne lee co mmaith.
ata ind ordnasc i mmedón ind éicni.
Is dóig lim condessar cuca innocht.
Gabthus mesca & aruspeittet céola & airfiti.
Asbert Ailill iarum tucaid mo séotu damsa huili ol se.
Dobretha dó iarum co mbatar ara belaib.
Amra amra ol cách.
Gairid damsa Findabair ol se.
Dothaet Findabair cucai.
coíca ingen impe.
A ingen ol Ailill.
ind ordnasc doratusa duit-siu inuraid in mair latt.
Tuc dam cond accatar ind óic.
Rot biasu iarum.
Ni fetar ol si cid dernad de.
Fintasu ém ol Ailill.
Is eicen a cungid vel th'anim do dul asdo churp.
Nicon fíu ol ind óic atá mór di maith and chena.
Ni fail ní dom sétaibse nád tei dar cend na hingine ol Fraech.
daig ruc in claideb dam do giull dom anmain.
Ni fuil lat do sétaib ní nodott ain mani aisce úadi ind ordnaisc.
ol Ailill nicom thása cumang dia tabair ol ind ingen anro chara dagne dimsa. Túngu dia tonges mo thúaith atbelat do béoil meni aisce úait ol Ailill.
is aire condegar chucut.
úair is decmaing.
arrofetarsa co tísat na doíni atbathatar o thossuch domuin. ni thic assin magin in rolád.
Nícon ticfa ri moín vel adlaic thra.
olind ingen. in sét connegar and Tiagsa conda tucsa úair is tricc condegar.
ni regasu ol Ailill.
Táet nech úait im.
dia tabairt.
Foídis ind ingen a inailt dia tabairt.
Tongusa do dia thonges mo thúath dia faigbither nícon béosa fot chumachtasu bas ire.
diandum roib forsa rol mo greis.
Nicon gebsa ón dítsu ón cid cossin n-echaire théisi.
ma fogabthar ind ordnasc.
ol Ailill. Dobert iarum ind inailt in méis issa rigthech & in t-éicne fonaithe fuirre.
is é fuillechta fo mil dognith lassin n-ingin co maith.
boí ind ordnasc óir forsind eicni anuas.
Dosféccai Ailill & Medb.
Dalei co ndercar ar Fráech & doéccai a bossán.
Indar lemm is la teist foracbus mo chriss ol Fráech.
for fír do flatha ol Fraech.
apair cid dernais dind ordnaisc.
Ni cheltar orut ón ol Ailill.
Lemsa ind ordnasc ro baí it bossan.
rofetar is Findabair dorat duit.
Is iarum rolasa issin duiblinni.
For fír th'ainich & t'anma a Froeich asndíth cia cruth arralad a thabairt ass.
Ni céltar fortsu ol Fráech A cétlá fosfuarsa ind ordnaisc i ndorus ind liss.
Rofetar ropu sét cáeim.
Is airi dosroisechtsa co lléir im bossán.
Rotchúalasa a llaa dochoad dond uisciu.
Ind ingen rodlaa immach oco iarmoracht.
Asbiurtsa frie cia lóg rom bia latt.
ara fagbail.
Asbertsi frimsa dombérad seirc mbliadna damsa.
Ecmaing nis ragbusa immum.
Fosrácbus im thaig dim éis.
Ni comairnecmarni co comairnecmar oc tabairt in chlaidib issind abaind im láimse.
Iar sin atchondarcsa in tan ra oslaicisiu in mbossan.
rollais ind ordnaisc issin uisce.
atchonnarc in n-éicne dorroeblaing ara chind conid gab inna béolu.
Ro ngabusa in n-éicni iarum cotnócaib issin mbrat darolus i lláim na hingine.
Is he in t-eicnesin iarum fil forsin méis.
Gaibthir admilliud & adamrugud na scelsa is tegluch.
Ni foíchursa mo menmain for óclach n-aile i n-Herind it íadsiu ol Findabair.
Arotnaisc dó ol Ailill & Medb.
tair chucunni cot búaib do tháin na mbó a Cuailngiu.
in tan doregasu cot búaib anair doridisi fíbaidsind in n-aidchisin d'adaig & Finndabair.
Dagénsa anísin ol Fráech.
Biit and iarum co arnabarach.
Gabais Fraech immi cona muntir.
Celebraid iarum do Ailill & Meidb.
Documlát da críchaib iarum.
Ecmong ro gatá a bae calléic.
Tanic a mathair chuce Ni béoda do fechtas ar si dochóas.
Fofirfe mór n-imnid duit.
Ro gatta do bai & do tri meicc & do ben conda fail oc Sléib Aelpae Ataat teora bae díb i n-Albain tuascirt la Cruthnechu.
Ceist cid dogensa ol se ria máthair dogena nephthecht dia cungid.
Ni thaibrea th' anmain forru ol si.
Rot biat bai lemsa chena ol si.
Nim thá son ol se.
Dochoid form einech & form anmain.
Airec co Ailill & co Meidb co mbúaib do tháin na mbáu a Cualngiu.
Ni rochebthar ol a máthair a condaigi.
Téiti úad iarum la sodain, Dochumláisom ass iarum tríb nonbaraib & fidchuach & cú lomna leu.
Co lluid hi crich nh Ulad.
Co comairnaic ri Conall Cernach oc Bennaib Bairchi.
Rádid a cheist friside.
nibu sirsan duit ol seside aní ardottá ardottá mór n-imnid ol se cid and do beth do menma.
Dommáirse ol Fraech ri Conall co ndichis lemm nach ré conarnec-mar.
Ragatsa ém ol Conall Cernach.
Documlat ass a triur tar muir sair i mac Bretnu tar Saxanu.
tuascirt.
tar Muir Hicht co tuascert Longbard co rrancatar Sleibte Aelpae co n-accatar fraccnatain oc ingairiu chairech ara cind.
Tiagam ar ndís ol Conall a Froích co n-acaldam in mnai thall.
anat ar n-óic sund.
Lotar iarum di acaldaim.
Asbertsi.
can dúib.
feraib Herend ol Conall. Nipu sirsan do feraib Herend ém tíchtain in tírise.
Do feraib Herend em mo mathairse.
Domfair ar chondailbi.
Aisnid ní dún diar n-imthechtaib.
Cinnas in tire dorancamar.
Tír nduaig n-uathmar.
co n-ócaib ansib.
regait for cech leth do thabairt bó & ban & brat ol si.
as nuidem tucsat ol Frech Bai Fraech meic Idaith a iarthur Herend & a ben & a thrí meic. Unse a ben lasin ríg.
ondát a bai issin tír arfar mbelaib.
Donfairni do chobair ol Conall.
Is bec mo chumang acht eolas nammá Iss é Fraech inso ol Conall & it é a baí tuctha.
In tairisi libsi in ben ol si.
tairissi lind in tan dolluid bés ni tarissi iar tiachtain. Ben taithigi na báu airgid a dochum.
Eprid frie for toisc.
feraib Herend a cenel di Ultaib in tsainriuth Tiagait co suidiu. ardagaibet & no slaindet dí & ferais fáilti Cichib fobruireth ol si.
Fonroireth imned ol Conall.
lem na baí & in ben fil issind liss.
Nibu sirsan duib ém ol si.
fo dirimm inna mná Andsu dúib cech rét ol si. Ind naithir fail oc imdegail ind liss.
nim thír ainm ol Fraech.
Ni tairissi limm.
At arisisiu limm.
Rofetamar nín mera uaire is di Ultaib duit.
Can di Ultaib dúib ol si.
Huinse Conall Cernach sund laech as dech la Ultu ol Fraech.
Focheirdsi di láim im bragit.
Conaill Cernaig.
Reiss ind orgain hifechtsa ol si.
Úaire dondanicside.
Uair is do suide dorairngered orgain in dúinisea.
Tiagsa ass ol sisi.
ni beo fri mblegon na mbó Faiceb in less n-óibela.
Is mé no n-iada.
Asbér is déol ro dinetar ind loíg.
Tístaisi issin dún acht comtalat.
Iss andsu dúib ind naithir fail ocon dún.
Dolléicetar iltuatha di.
Regmai ámin ol Conall.
Fuabbrait in less.
Focheirdd ind naithir bedg i criss Conaill Cernaig.
orgait in dún fo chetóir.
Tessairgit iarum in mnaí & na tri maccu.
doberat a n-as dech sét in dúine.
leicid Conall in nathir assa chriss.
ni dergeni nechtar de olc fria chéile.
dothiagat i crích Cruithentuathe.
co tuc a teora bú día mbuaib assaide.
Co tullatar do Dún Ollaich meic Briuin friu co mbatar i n-Aird hua n-Echach.
Is and atbath gilla Conaill oc timmain na mbói.
Bicne mac Laegaire.
Is de ata Inber mac Bicne oc Bennchur.
co tucsat a mbú taris illei.
Iss and rolásat a n-adarca díb.
conid de atá Trach mac Bennchoir.
Fraech ass iarum dia chrich iarum & a ben. a meicc & a bai laiss.
Co luida Ailill & Meidb do tháin na mbó a Cualngiu.
finit.
Fochond Loingse Fergusa meic Roig in so sís, Batar Ulaid i n-Emain Macha oc fledugud oc feiss Emna.
Is éside tres fes as chaínem ro boí in Heire .i. fess Temra.
fess Emna.
fess i n-Iarthur Chonnacht.
Tri fichit ildana no bitis in cech ae.
Batar Ulaid oc fess lae n-and.
Ni thanic Fergus.
vel Dubthach Doel Ulad.
Tanaic dias oac fene do Emain Macha.
Da écland da threnfer Mael demis chirdub for cechtar de.
Cia focherdtha dorn lán d'fíadublaib fora cenna no giulad fora finn.
Ara n-acairbi.
batir mesráini a ndí súil.
Bátir cuirridir og.
batir dubidir batir metithir coire colpthaige a nglúine.
No sceirtfide saland méich di chechtar dena da llurggan.
Leithir leth ndamseiche cechtar a nda thraig.
Ba mmóir choire ndarta cechtar a nda odbrand.
Brothrach co lluibnib finnaib im chechtar de.
ro iurtha mac secht mbliadan di cec mbrothairniu.
ro boí foraib sciath for muin cechtar de.
Ba lleithir dómain dabcha.
Taul for ba mmóir scabail cairech.
Sleg conduala miled i llaim chechtar de.
indar latt ba mór mbliadna ro batar fo diaid.
Dubidir domain coire cechtar a nda ngnúsa.
Batir gilidir snechta a fiaclai.
Batir méit fiacla cámaill.
Batir móir claideb ngarmna a nda claideb.
Andar latt ba mór mbliadna o batar fo thalmain.
Inda llatt bá culscian srúb cechtar de.
Da liaigdelgg n-iairn ina mbrutt.
Batir leithidir trí artemu.
Batir finna na lluachracha dia n-éis oc imthecht.
Tecat dochum n-Emna.
Dotháet in dorsaid dia n-acaldaim.
Cinnas atuber ol suide.
Amal atoncossin ol seat.
Ni táet fer cen dán i n-Emain.
Cia dán dongniid ol se.
Ni óendán ón ol seat.
Turim ni dún ol in dorsaid.
Doronam chétus comrac ri feraib.
Ammin maith oc longud.
Ro elamar cor clocha.
gabla.
atud teined.
Tiagsa dí co n-aprur ol in dorsaid.
Atafétsaide iarum issind rigthaig.
cona cruth & a n-ecose & a ndan.
Dosléic issind liss Tochmarc Ferbae airgit oengil lénti bangela co n-esnadaib corcraib iar tóebaib impu.
Sceith órbuide co mbilib argit oengil fora munib co fethaib & co ndualaib & co n-imlib finddruini & nealtnebtha dib.
Claidib debennacha mora co n-eltaib dét co n-imduirnib airgdidib for a cressaib.
Da maelgai i llaim cech fir dib co semmannaib argait.
baí dano torachta di ór forloiscthi im cech ngai dib.
Ni bátar assai imma cossaib na celbair imma cennaib.
In tres buiden dano .i. in buiden i mbai Mani fodéin.
Coica ech dergdond seta sithméti inti.
coica ech find n-óiderg.
It é scuaplebra iarna rusiud i corcair uile .i. a scópa & a monga.
Srein delinecha .i. bolga dergóir isindara liniu & bolga airgit oengil isin líne aile.
Belgi oir & argit friu uile.
Maelchircul óir co clucinib fo bragit cech eich díb.
ba binnithir téta mendchrott oca senmaim i lláim súad fogur na clucinsin.
ica fogluasacht dona echaib ina cémmennaib.
Carpait foduirn findruini co n-asnadaib óir & argit eter cech da n-ech díbside.
Coica sadall corcra co snáthib argit estib i cengul do chrettaib na carpat & co siblaib oir estib immach.
dar borddaib na carpat co cendmílaib ingantachaib foraib.
Coíca gilla n-óc n-aigfind n-imlebur isin choícait charputsin.
ni baí nech díb acht mac ríg & rigna & curad cathmiled do Chonnachtaib .i. brat corcra cortharach impu co cortharaib ecair óir & argit.
Cethri ora umaidi ar cech brut.
mílech do dergór forloiscthi in cech brut.
Lenti srebnaidi sítai co tuagnadmannaib di ór bruthi buide i custul fria ngelchnessaib.
cathsciath n-airgdide cona timtimchiull d'ór & co mbreccad gemm carrmocoil & lec lógmar cech datha for muinib leo.
Dá chaindill gaiscid di slegaib cóicrinnechaib i lláim cech fir díb .i. semmand d'indruini & d'ór in cech gai dib.
Ciano dlestá miach óir do cech fir dib no ícfad seim gai cech fir dib é Torochta d'ór forloiscthi im cech gai dib.
irthocbáil dano do charmoclaib fóthib uile cona n-ilbreccad di gemmaib lógmaraib.
No lastais trá in aidchi amal ruthni greni.
claideb n-órduirn n-intlaisse co n-eltaib dét ecoir oir & argit.
trúallib fichthib finnargit fora cressaib dóib .i. echlasc findruini co mbaccánaib óir ina lamaib. Ba caemalaind iarum & ba cruthach in maccoem baí eturru.
is e leccanfota lansolus.
drechlethan.
Folt fochas orbuide fírlebor fair co sniged co brainni a imda.
Rosc n-airard n-adanta is e gorm glainidi ina chind.
Ba cosmail fri cléithe caille cetamain fri sian slébi cechtar a da gruad.
Andar latt ba fross do nemannaib rolaad ina chend.
Andar latt bátar da dúal partaingi a beoil.
ba gilithir snechta oenaidchi a brági & a chnes chena.
Sect milcoin imma charpat i slabradaib argit & ubull óir for cech slabraid combá leór ceol fogur na n-ubull frisna slabradaib.
noco rabi dath na rabi isna conaib bátar aice.
Mórfeisiur cornaire co cornaib óir & argit leo co n-etaigib illdathaib impu co mongaib finbuide foraib Bátar tri druí rempu co mindaib airgdidib uaas cennaib co mbrattaib breccaib impu.
co sciathaib umaidib & co n-asnaidib credumai foraib.
Trí cruittiri co n-écosc rigda for cech ae ina comair i mbrattaib corcraib.
Rancatar iarum fon tachimsin co Cruachain & ro fersat a trí graiphni oenaig for faichthi na Cruachna.
Celebrait iar sin do Meidb & do Ailill.
tiagait fon cummasin i cend séta & imthechta for ammus Ratha Ini.
Is caín tíachtain chetus ol Bricriu.
ni fetar in ba caín ticfaithi.
Biaid dul dia fiastar ar Mani.
Rofitir me ar Bricriu is ruathur laí dogentaí ni anfaidi fri feiss aidchi i cuiciud Chonchobuir.
Doberimse mo brethir ar Mani coro eram feis trí laa & tri n-aidchi i ndunud Geirg na tairchem arís co Cruachain.
Ni boí ní ba siriu ic fiamuch ráid ríu acht téit i cend séta & imthechta.
Iar rochtain tra do bé thastil co dunud Geirg ro gabad oc frithálim in tsluaig and.
Ro ésraít a tigi do bethi barralaind barrglas & essair urard úrluachra.
Foídis Erb a comalta .i. Findchoem ingen Ergi aróen ri bé tastil do fegad in tslúaig amal ticfaitís.
Nirbo chían ém disi ón.
Oro scaich di mess forru.
fri deminscél cosin ngrianán i mboí Ferb. ro ráid fria Atchiusa ar si dírim don dúnsa & oro gab Conchobor Emuin noco tanic rempi & noco ticfa co bruinne mbratha dirim is áilliu vel is choemiu vel is ilchlessachu andás in dirim docechaing in mag innossa.
Is samail lim & bad i n-aballgort chumrai no beind lasin mbalad tánic dia n-étaigib ar ndochum iarna fogluas-acht don maethgaíth doic tairsiu.
Cech cless & cech abairt dogní in t-óclách fil eturru nocon faccasa riam a leithéit.
focheirt a bunsaig rót n-urchair uad.
fochengat a choin inna diaid.
co tecat a choin eturru & lár & in t-óclach eturru & firmimint conna ric lár conas gabat eturru fon cummasin.
La sodain tra tecait slúaig dunaid Geirg coro múchait sé fir déc dib ica fégad.
Tairlingit i ndorus in dúne iar sin.
tairniter a carpait & scoirtir a ngrega.
tecait innund isin dúnud.
ferthair firchain fáilti & dognither gríth gretha do glanfothrucud dóib.
Doratad iar sin isin laechthech mór boí ar comair drechi in dunaid.
Dosrochtatar fo chetóir airigthi airerda do cech biud sainemail boí for druimleirg in talman.
In tan tra ba hane dóib bith ic tochathium a flede dodechaid sidi gaíthi géri galbigi coro chroth dindgna in dúnaid uli & coro chrithnaig in tech claraid i mbaí in slúag co torchratar a scéith dia ndelgnaib & a slega dia n-adlennaib.
coro sétea a mmíasa uadib amal dulli darbri.
Machtnaigit ind óic desein.
ro iarfaig Gerg do drui Mani cid ro imfulaing in gáethsin.
Is and sin ro recair Ollgaeth druí Mani.
Indar lind ém ar sé ní fó sén i tancas din tochmarcsa innocht.
Dabarró Conchobor dafoichlid co mbrisfea cath for Meidb isin matainsea imbárach iar far ndíth uili in lín itaid is tig & dormgni in glónáthi airchetailseo iar sin.
Deilm in gaeth granni in grith bith ro bedb.
derb in rád raínfid fer sleg tri Gerg.
Urchur arad tri reing ríg gním co neim.
snigfid fuil formna fer sleg fri sleig.
Gesfid scíath ria mbeim bailc a glaic gil.
beti cuirp i cossair chairn bat mairb Bás meic ríg do lágin ríg bid gním gér ulach ard 'ma chorp cruaid trúag in scél.
Brisfid Badb bid bríg borb tolg for Meidb.
ilar écht ár for slúag trúag in deilm.
Deilm Diambad fómsa trá cách ol in druí no faicfithea in dunadsa innocht.
Ro cairigedsom ó Mani co garb airesin.
Is ed ro ráid Gerg.
ní baí ní ara fubthaitis occu.
arni rabatar curaid vel cathmílid Ulad aróen ri Conchobor. Cenco beth sibsi etir sund ar se dobéraindsea & mo da mac cath do Chonchobur.
Ra tócbait a n-airm leo iar sin.
ni thartsat dia n-airi a n-ebairt in druí.
Dia mbaí dano Conchobor i tosuch ind laísin ina cotlud i n-Emain & a rígan na farrad .i. Mugain Etanchaithrech ingen Echach Feidlig.
Co n-acca in mnaí coem ina dochum ina imdaí Ecosc rignaide lé mong casdrumnech barrbuide i cuacris imma cend.
sretha sítai fria gelchnes.
bréit bláthmin máeth do sítu uanidi imma bragit.
Da maelassa findruine etera bonnu bláthmini & talmain.
Tó cech maith duit a Chonchobuir.
fil dúinn deside ar Conchobor. Secht mbliadna ó 'nocht ar si dogentar táin bó Cualngi.
airgfitir Ulaid & berthair in Dond Cualngi.
mac ind fir dogena sin .i. Mani Mórgor mac Ailella & Medba dodechaid do feis la hEirb ingin nn Geirg do Glind Gerg tri choícait a lín.
Erigsiu ar si trí coicait fomorach cucu & bid latt coscur.
Bidgais Conchobor iar sin & dúscis a rigain.
adfét di a aislingi.
Is lór ém ar Mugain fil chena etrund & Connachta.
Is demin ém ar se cid nar tost bemni dogentar in táin út.
Déni a chomairli ri Cathbad ar Mugain & in chomairli dobera duit corop hí dogneis.
Rádid Conchobor iar sin fri Cathbad.
ara ndernad fastini dó & doringni rand tosaig laíde iar sin & ro frecair Cathbad hé Finna latt a Chathbaid chain ca buadred fil im menmain; ca hurbaid mór arnomthá a Chathbuid a druí Emna.
A Chonchobair na curad a rí urdnide Ulad; dofáetsat mór curad de.
bid hé airdi d'asslinge.
Innis cech olc ticfa de déni fir na fastine; na habbair tria baegul bréic ar ni fil druí do lethéit.
Dofáeth Mani cech ail mac Medba don Chruachanmaig; is dofáetsat ri gním nguil tri choicait dia chomaltaib.
Na slúaig út ón Chruachain chaises ni thecat uait dara n-ais; ar is móti da blad trá foichle fethim is finna.
Doroichisiu imslán a rí ar se co mbuaid & coscur.
commaidim.
Is and sin doroacht Cathach Catutchend ingen Dímóir co Emain.
bangaiscedach amra iside.
á iathaib Espáni tánic ar seirc Con Culaind co Emain.
dochuaid issin sochraite sin aróen ri Conchobor Doriachtatar dano triar amra a finib Fomórach and fo blad barbardachta ad .i. Siabarchend mac Sulremair.
Berngal Brec.
Buri Borbbriathrach.
Dorocht dano and Fácen mac Dublongsig do sentuathaib Ulad.
Fabric Fiacail Nemi asind Asia Móir.
amp Forais Fingalach a Manaind.
iarum Conchobor tri choicait laech impusin & ni ruc nech do Ultaib leis. acht sé féin & a ara .i. Brod & Imrind in druíi.
mac Cathbath.
Ni baí dano gilla oc neoch díb.
acht gilla Conchobuir acht a scéith fora munib leo & a llaigne lethanglassa ina llámaib.
a claidib tromma tortbullecha fora cressaib.
Niba lín tra ba mesta forru.
bá mór a toilc menman.
Oro siachtatar iarum co mbatar ic fegad in dúnaid uathu innund atchonncatar tromnél dímór uas chind in dúnaid.
Cirdub indara cend dó & dergg a medon & glass in cend aile.
Iarfaigis Conchobor iar sin cid co tircran a Imrind ar se in nél út atchiam uasin dunud Tirchanaid ém ar Imrind ág & urbaid na haidchi innocht.
doringni in rethoricseo iar sin.
Dubnél nemi.
glass erchad.
imfaebor derg.
crua credbaigthi fo bíth tescfaiter taíb.
leonfaitir lama.
cirrfitir colla.
maelfaitir muneóil i ndunad Geirg o thrath nóna nithaige co medón laí lechtlige di lar óc dalfid écdubi.
Cechaing Conchobor iar sin ar ammus in dunaid. Is and sin dano ro sudiged dabach umai thall is taig diarb a chomainm Ol Gualai.
iar sin.
robas oca línad dond fín.
Dorochair dano a escra féig finnargait a lláim in daleman isin dabaig coro dóirt a trí tonna dar borddaib di.
Is and ro ráid Ollgáeth in druí All amae ol in druí brod in airigid niba cían la hallmuri bías ar focrechtnaigfiter sluaig airdibdibther laechrad.
dobrisfiter tige fogeba Emain ditui ar focerthar gala oenfer eter laí & aidche.
eter slóg Geirg & Conchobuir isin tegdaise innocht ní fó mac ruc mathair isin taigsea innocht.
Doroich Conchobor in dorus & gárit na hallmaraig gáir airgni iar sin amal ba bés dóib immon dunad.
Ergid Gerg iar sin & érgit a da mac .i. Cond Coscarach.
Cobthach Cnesgel & gabait a n-armu.
rádis Gerg fri Mani.
leicsiu etruind féin innar n-Ultaib.
co fessara cia úain bas chalmiu bidbaid duitsiu sind uile.
Is fó duit ar comthuttim aroén.
mad sinni dothaeth and geibsiu it chind dia féta.
Téit Gerg immach iar sin & a da mac cona muntir léo.
foroprait ar gabáil in dúnaid.
archathugud fri Conchobor immach & ní lecat nech forro indund fri ré cían. Fecht n-oen trá téit Gerg darin dorus immach fri cnes urgaile & forfobair fora thaffond ind loích on dúnud immach.
ros geib sroigled & essorcon do cech aí & do cech airchind immon dúnud & dofuittet cuiciur fomorach laiss don ruathursin.
dofuit leiss in druíi.
Imrind mac Cathbad & benaid a chend de & berid leis in cend innund ar ammus in doruis.
Is and sin dodechaid Cathach Catutchend eturru & in dorus.
dorat comrac féig fichda dósom.
araísin co topacht Gerg in cend dísi.
berid leiss innund issin tech boí Mani.
iarna chrechtnugud co mmór.
foceird na cinnu úad i fiadnaisi Mani.
suidis na imdaí iar sin & ataig a osnaid ass.
conattacht dig.
Rosaig Conchobor andside cona muntir co mbátar fri cnes in tsonnaig.
tócfait a sciathu úasa cennaib ina lámaib cléi & sraccait in sonnach cucu immach dia lámaib desaib & cengait co mbatar for lár in dúni.
ba oendorus dóib andside iar mbrisiud in dangin.
Is and sin dolleici Brod uad indara sleig buí ina láim innond istech conos tarla triasin scíath boí for inchaib ind ríg Geirg & conos tarla tria eslind a chuirp corbo chross tall tarsna triana chlíab iar tregdad a chride.
co ndechaid tria Airidech .i. gilla Geirg.
co torcratar a ndís cen anmain.
Immasaí Conchobor iar sin fo slúag Geirg sechnón in dúnaid co torchair tricha láech leis do muntir Geirg do gním a lámi fém a oenur.
cenmothá ina torchair ria muntir.
Dorochratar dano sochaide dia muntirseom leosom.
Is and trá atraacht Nuagel ingen Ergi .i. ben Geirg & dorat a trí foídi ferggacha guil esti.
ro gab cend a fir ina hucht.
Dar brethir ém ar si is mór in gním gillai doringni Brod .i. Gerg do marbad ina thig féin.
Is sochaide trá ar si bias icot chainiud.
ciaro thuttis im changin t'ingini mór n-ingen i rraba féin chardes.
dorat a thesta for aird.
doringni rand tosaid laide.
Iss é Gerg so ina ligi is tria chin a ingini; is triana cin atá sund.
in tarbech sínte comlund.
Mor in comlund ro gab Greg.
ócláech find faeborderg.
fer fíal fomórda ferda.
aircech álaind ardergna.
Ca laech rop ferr inna Gerg.
ca fróech na figed fri feirg; ca slúag na caínfed do bás cen tlás na scaílfea dot éis.
Sáeth lim th'fegad it lige.
a Geirg alaind foltbuide; a chara na cuan in cech than.
is trúag limsa do marbad.
Romaind duit i n-Glind Gerg.
Loch Áne is ic Irard; is icna huaranaibse thess. mór mban foúarais cardes.
Robat cara do cech cléir.
no bíd cách icot ógréir; ba maith ri cách do gráibri, is derb ropat degairle Ropat móra do berta.
ropat ségaind airechta; ropat rí rurech co rrath ropat fuilech i fírchath.
Ropo mór do thech rofess.
cia doringned and t'amles; is and rot gáet i nn-inud ríg cia doringned rop anfír.
Rot gaet Brod is níro dlig.
cor gab triut in Airidig tú féin is do gilla thair i nn-oenfecht darochrabair.
Mór gním gillai can gess.
doringni Brod rop amles.
marbad ríg rinne ré ré ro marb sé sinni & sé Is é Foropairset dano dá mac Geirg béus .i. Cobthach Cnesgel & Cond Coscarach ar gabáil in dúnaid & niro scandir cen échta dóib.
Niro dámair in mórbríg do Mani bith ina thost cen techt féin do digail a chlemna for Ultaib.
atraacht iar sin & ro gab a scíath mór míleta fair & a da sleig slemungéra uillendcha móra ina láim.
a chlaideb trom tortbuillech crúadgér comramach fora chriss.
atraactatar a thrí coicait i n-oenfecht fris.
Nirbo irusa a frithalim ba mór in toilg menman & aicnid & intinsaitin úalli ro boí i cridi cech óen dibsin.
Ro boí dano sant mór & duthracht calmai do denam occu.
Bá ségda súairc sobesach in rígmacc boí rempu.
ciarbo maccoem iar n-aís ropo mílid iar mórgasciud.
ba halgen curmthigi.
is ba dúr debtha.
ba nathir nemi.
Bá cumnech écraiti.
Ba oíbel ága.
bá comnart comergi.
ba logthanach sét.
ba hanaccarthach imgona.
ba tene aradna.
bá nertlia fergi.
ba tond bratha ar buirbe.
bá íaru ar athlaimi.
ba dair ar damgni.
ba hé rind ága & imgona na teora Connacht.
ba hé a cendmíl airechta & a lám thairberta sét & a sodomna ríg.
Nirbo miad leis nech isin domun do thiachtain fo chomlín do gabail tige fair.
Ro thaffniset iarum iar sin na fomórchu on tig immach.
Nirbo lám lega la Mani in n-uairsin.
dorochratar nonbur fomorach dia chétscundscli a oenur.
Is and sin doriacht dibergach na hAsia Móri .i. Fabric Fiacail Nemi fri cnes na debtha.
ro gab sroigled & essorcoin & brúd & básugud in tslúaig remi.
ni ragbad riss co rrocht cosin magin i mbaí Mani co tard cechtar n-aí díb scíath fri scíath dia cheli.
bátar isin chomlund co ndechaid dar medon aidchi.
dorat Fabric tri gona aidbli for Mani.
ro dichend Mani esium iar scís chomluind.
Conchobor dano bá gal churad leis ar dorochratar tricha laech lánchalma leis do muntir Geirg imma mac .i. im Chond Coscarach. Ro immir trá in slúag cechtarda immforrán fora cele.
is bec naro chomraicset mera a coss.
icond imthuarcain.
Rosiacht fuil glúni fer sechnón in dunaid.
Atchlos fon trichu chét ba nesom dóib blobemnech na scíath & na bocóte & scemgal inna laigne lethanglas & na claideb crúadgér.
comrac. briscbrúar na clocend ica n-erlech & búridach na míled ic immirt écomlaind forru.
Ro socht trá Mani iar ndíth na Fomorach co Fácen mac n-Dublongsig co mbátar fri ré cían i cathugud.
Dorochair Facen deside.
Dorochair dano Siaburchend mac Slisremuir ra Cobthach Cnessgel mac Geirg.
ro tafned Mani & Cobthach iar sin issin rigthech iar cor áir a muntire.
ro gabsat co setrech & co ferda in tech co mmatain & mac deochas forru ind.
Is i nderiud na haidchisin dochuaid in ben chétna adfét na scéla do Chonchobur.
co rocht co Meidb áit i mbaí ina cotlud ina himdaí i Cruachain Aí Co n-erbairt fria.
dia mbeth fastini ocut ar si a Medb níbad chotlud dogenta.
and sin ar Medb. Ata Conchobor ar si oc gabail ar Mani & dofáeth leis Mani & eirgsiu innossa & non dígela.
dorat rand tosaig laide.
ro recair Medb triana cotlud.
A Medb ca cotlud dogní in fetar cinnas ataí; diamsat fissid fáth imne ropad mithig duit eirge.
A bé bán bulid co llí ca scél uathmar innisi; cata námait dothaet and cia halt doine cia n-anmand.
Conchobor cend na curad.
ardrí ilbuadach Ulad; ní damair a bruth no ferg.
coro thogla innocht for Glend Gerg.
Cia bail i tá Gerg is Mani.
na fuilet i n-oenbali; ma tát ní hassa a togail.
do lucht tigi Conchobair.
Mani cid mór a menma im febas a degdelba; niba leiss commus a chind.
da thurus innocht don Glind.
Mad dia marbthar Mani mór.
bid díth cethern bid ár slog; atresat curaid fri gail iter Chruachain is Emain.
Érig is digail do mac.
tinóil cóiced Ól n-Écmacht; snaidfea na sluagu co serb.
mad dia n-erge innossa a Medb.
Dúscid Medb iar sin & dúscis Ailill.
adfét dó in fís atchonnairc & adfét fon slúag iar sin.
Nibó fír ón ém ar Bricriu.
O 'tchuala Fiannamail mac Ferguis Fordeirg sin .i. mac rechtaire na Cruachna níro ernaid fri cách.
acht luid remi i n-iarmoracht Mani.
arbá comalta dósom Mani. arrop é in t-ochtmad maccóem na Cruachna Fiannamail. Togais Medb lé secht fer n-armach a n-as dech dorala i Cruachain in tansin.
Is and sin doriacht Domnall Derg Drechlethan mac Dubain meic Ingamna.
laech heside is dech ro boí ar cúl scéith & claidib & gai i coiciud Chonnacht.
bá comalta dil dano do Mani heside.
dochuaid issin sligi cétnai ria cach.
Tricha láech dano ba hed a lín.
Domnall ainm cech fir díb.
Imthigis dano Medb iar sin ina réim ina ndíaid.
Aslingi Medba connice sin & turthed a himthechta.
Imthús im Mani thair.
Ro gab ina chind co maethráth éirgi arnabarach.
nirbo sám subach sadail ro cathed ind adaigsin eturru maróen Ó 'manacca dóib ri suilsi ind laí ro chumnig cách a anfolaid dia cheli.
forópair Conchobor ar gressacht a muntire.
Diamtís Ulaid ar se no betis immalle frimsa ní fuléngtha in cath amal fuilngithir d'fomórchaib.
Ro drebaing gal i mbrunnib na fomorach don gressacht mórsin & dosratsat co dúr & co díchra frisin cathugud & niro ansat di co ndechatar dar dorsib ind rígthigi innund.
Ba cóem ém & ba hirgna in phelait rígda i ndechas and.
Ba líach droch-aradu Ro boí cét mías findargit & tri chét do chredumu & tri chet do finddruini and.
Bátar dano tricha escra do airgiut oengil Espáne ar borddaib dabach.
Batar dano da cét corn buabaill co n-imdenam óir & argit & tricha coppán argit & tricha coppán créduma.
cethracha gagar.
Imscing línanairt gil co ndelbaib mgantachaib fri fraigid and.
Is and sin immarocht don tslúag cechtarda for lár in tigi.
Ropo díth don tslúag co mór and sin.
Rosiacht Cobthach Cnesgel mac Geirg iar slaidi na fomórach cosin magin i mboí Berngal Brec ic dichendugud na Connachtach.
Dofuit Berngal tra la Cobthach iar scís chomlaind.
Dorochair dano Buri Borbriathrach do laim Mani.
ro dased immi iar sin & ro n-immir for slúag na fomorach sechnon in tigi.
dorochair tricha laech dib leis.
Ó 'tchonnairc in cur cróda cathbuadach Conchobor in lainni forsa rabi Mani ro ndírig a dochum & ro frithailseom Mani co fichtha furachair & bátar fri ré cían i cathugud.
ro brissiset nonbor maccoem fo cossaib.
Teilgis Mani rout n-urchair co feirg & lonnus co mboí ina chrois trí Chonchobar.
céin boí Conchobor oc béim na sleigi ass ro gon Mani don mánáis lethanglais boí ina láim.
dodechaid Brod i foirithin Conchobair.
ferais Mani tri crechta aidbli fair.
nírbo sétrech comlaind Brod iar sin.
Impáis Conchobor iar sin fri Mani & ron ecrand do bráthbemmennaib do cech aird.
co torchair leis marb cen anmain & forfopair iar sain ar erlech in tslúaig imme do cech leith isin tig.
co torchratar bond fri bond & médi fri medi sechnon in tigi.
fil and trá acht ní thérna nech i mbethaid dona tri coicdaib laech dodechaid la Conchobor acht sé féin & Brod. .i. ni slán ternátar. Tafnís Conchobor Cobthach mac Geirg ón dúnud immach.
céin ro boí ina lenmain sechnón in maigi dochuaid ind ingen .i. Ferb ingen Geirg & bé thastil immalle fria cosin magin i mboí Mani ina chróligi fola. ina chropartaig & ro boí oc derfadaig & oc mifri.
Dar brethir ém ar si ci ataí th' oenur innossa mór n-aidchi robá sochaide & dorat in laidsea oc tabairt a thesta.
A gillai is derg do lepaid ní dam na déine deccair olc sén i tanac ó tig.
bid mana dér rit muntir.
Sochaide dia tartais olc.
'n aidchi ro ba i llongphort; a meic Medba in murir.
a chulian ard ardenig.
A meic Ailella nach dis.
ní latt in gním ro maídis;
Is trúag rim chride is rom chlí do bith tall it bithligí A gillai is gastu atchonnac.
ropat slatt óir fri hadart.
ciaro boí do dál ri nech.
rob í do dál dedenach.
Ropo garb do lám sin chath.
ropot iarsla fomórach; mór fúaim do builli fri cend.
sochaide i tanac thimchell.
Ropo súairc do dath ropot cumnech comaltach; ropot gasta dar cach glend.
sochaide i tanac thimchell.
Ropo chóir damsa sáeth dít araí chomraic cenco rícht; ni lugaite in grád cen chess.
de thic m'amless. Is sáeth lim in lihi i taí a gillaisea a meic Meidb; & is sáeth ram chride.
intí fuil 'cot urnaide.
Rop annam lat bith cen t'arm.
nóco notarla is tu secmarb; corot gaet in gai glan gle.
is corot tregd araile.
'S corot letar claideb crúaid.
's coro sil bróen fola dar grúaid 's coro gabsat immut roptar athig oenchuri.
Uch cid ro batar damsa.
naro fegsat ardinsa; mo lennán mo thoga tréoit is m'fer dingbala degséoit.
Is mac 'er dingbala frim lá Mani Mor mac Ailella; ba marbsa da ingnais de cenco tisium dam aire.
A bratt corcra i nn-inud ríg.
is mór domber i n-imsním; dar eis nir gab nech úad oro gab armu d'imlúad.
Sé féin ar lar in taigi.
's a lám arna himdibi.
's a gai 's í laech ras 's a chend i lláim Conchobuir.
'S a chlaideb tortbuillech trén.
ro gab úad i n-etarcén; 's a sciath bail darochair de, i cosnam a muntere.
Coíca láech immi fo thrí trúag a ndul uili ar nefní'
mór a n-osnad tan ros cab 'ca chosnam darochratar.
Hésium féni noco bréc.
ro fodail mór sét; ni lugu dorochair de oc cosnam a muntire.
Atá na ligi co crúaid maccoem Connacht glaini á sluaig mairg dia muntir miad glan gle.
mairg dia glancheile.
Noco chumcimsea ní duit air domrat i ndrochbeirt; is briste mo chride de.
icot fégad a gillai.
Is and sm doroacht Fiannamail mac Fergusa Forderg trí choícait laech Ro tuarascaib ind echlach disi & ro innis scéla garba dósom.
Ro dassed immisium iar sin.
ro iarair eolas airm i faigbed Chonchobor.
doringset laid eturru.
Fiannamail seo chucunni.
ro iarraided acunni; cid maith a bés oca thig ro scar do grés ria muntir.
A ingen is garb in scél innissi dam tria grés ngér; scarad fri muntir mét ngal mas iatso darochratar.
Is iatsain do muntersu arai cenco fintatsum; ro marbsat ro marbtha i fat robo chomrac dergnámat.
Ocus Mani in marend hé mo chomthach mo choceile; mo rí mo ruiri 'com thaig, mo duni alaind inmain.
Is goirt lim aní atberi a Fiannamail fiannaidi; ro merad immut cen acht.
fogéba sund a thiglecht.
Eolas dam ram forraig ferg.
ma rafetar a glan Ferb; apair rim cia bail i tá Mani Mór mac Ailella.
Uchan achan air na fetar a Fiannamail; dorochair Mani malle is ogus a muntire Cia dorat in cath crúaid.
Cia doraitni fó dimbúaid; & cia ro marb Mane.
siat i n-oenbaile.
Ulaid tancatar atúaid.
a nirt chatha chlaidebrúaid; coro gabsat foraind tech.
co tri coícdaib laech laimthech.
Ticfa fri Ultaib in scél at bidbaid cen imarlén; mairfitir and tiar is tair.
dia marat na Connachtaig.
Doberim mo chobais duit.
a Fiannamail uair at roglic; na dechaid d'Ultaib cen chlith.
acht óendias ina mbethaid Cade in días térnatar and cia halt daíne cia n-anmand; & cía dochuatar ass doringset mór diar n-amles.
Conchobor is Brod cen brath is iat térnatar assin chath; da gai trí Chonchobor féin.
's a trí tri Brod ni imcén Ciaro guin Conchobor crom cia dorat i n-ecomlond; ni beoda a dula cen geiss.
ma tá airsium dluig legis.
Mani ro guin Chonchobor.
sleig nirb orddugud; ro marbsom Mani iar sin. is é afa Fiannamail.
Imthigid Fiannamail iar sin i n-iarmoracht Conchobuir co tarla Niall Cendfind mac Conchobuir ina agaid.
cét fer n-armach do thegluch Conchobuir immalle fris ic iarraid Chonchobuir.
Ro ferad gleo fíchda feochair eturru.
Maroen ro imred forlond fer for Fianna-mail deside.
nir damad cert comlaind dó náco torchair marb cen anmain.
Dorochair dano trícha laech laisium a oenur.
Forfopair and sin ind ingen ic fegad gilla Connacht.
Dar brethir ém ar si ni ar meth gascid ná hengnama dorochrabairsi acht forlond do imbirt foraib.
ummoro tra ar si darochair far comlund libsi cia dorochrabair.
ro chan in laidseo sis.
Truag sin a gillu Connacht ní fuil clúim ria bar n-adart; bar lemsi is léim cen follacht fúarabair béim dar amarc.
Ca sluag rop ailliu innathe.
is bad ferr i cend clethe; bar ndelb ropo delb dílge is frithe serb far snathe.
Snáthe far ruisc ro mebaid.
fuarabair dig cuisc tonnaid; ropo chrúaid leo far ndebaid ro dedail gleo i n-uar collaib.
Ro marbsaid cét fer n-armach.
ro forrép in cú codnach bar scél is crúaid 's is caingnech.
is mana dér co homnach.
Is trúag mo chumangsa rib ic scailiud dér is ic mifrig; ropad ferr limsa dula lib is mo loscud do chrithrib.
Sib slúag rop áilliu i n-Herind gillai Chonnacht nos caínim; cach oen ros marb ní seguind fégaim cech mbaidb foa fuídim.
Ropo mór far muirn sin chath i n-agid na fomorach; mór mban dagena uch ach i ndegaid na rouallach.
Uallach thancatar is tech.
nocorb athair dóib aithech; oro gabsat cóir na cleth.
nocorb allic dóib teched.
Ro biathsaid Baidb co mbáni a llus airm lór a chruadi Gillai Chonnacht co caími daíni ra tromalt truagi.
Doroacht iar sin Domnall Derg Drechlethan mac Dubain faichthi in dúnaid.
Maith ém a llus gai & claidib ar bé thastil Domnall Derg mac Dubain.
Lond fri úair ngascid cách tanic and & ropad mór a chobair dia chomaltu diana tairsed ina bethaid.
O 'tchuala ind ingen sin dodechaid immach ina agid & ro gress co mór & doringni rand & ros frecair Domnall Derg Drechlethan.
A Domnaill meic Dubain dil a gríb in gascid gabthig; cidat lond im gním garta ro marbad do chomalta.
Ciaro thuit Mani in milid.
ra chind ara chomdinib; im gaís im gasced im gart im enech is im ánlecht.
Ni hopair laech na ndéni uchfad uch is ecaíni; or na targa Mani de.
ba ferr calma fri namte.
Bam tarb tnúith isna tressaib.
focicher crú tria chnessaib; coselub mór bemmend búan ar Conchobor claidebruad.
Nirbo ró Conchobor cain.
ndígail Mani mennmnaig; or ni tharga is nir gein a mac samla asin Chruachain. Conchobor cid mór a blad & Niall is Feradach.
ndígail Mani ro cerb nos linfea mo lám a Ferb. Dambad tussu a Domnaill Deirg no marbtais Ulaid tri Feirb; ropad bladach a digail for scéol Mani mórgnimaig.
Daig is esium féin ro beb.
Mani Mórgor met miled; noco ragsa síar dom thig.
na raib fer bethaid d'Ultaib.
Ropad sám ram chride cain.
ropad dídnad dom anmain; dithnacht Ulad uili ind.
dot láim dremain a Domnaill.
Nirbo chían inn irnaide do Domnall co n-acca chuci in mbuidin móir i mbátar cethri chet fer n-armach im Feradach Lámfota mac Conchobuir.
Imsaí cách díb dochum a chéli.
Ro imred forlín fer andside for Domnall.
ro dásed immisium & dorochair coíca láech lais & dorochair fer cech fir dia muntir.
ro gonsom féin Feradach badí Doringned guin galand desium and sin & ro díchend Feradach hé & rolá a ulaig commaidmi.
ro díchennait a munter & rolaad a n-ulach commaidmi.
Dochuaid ind ingen iar sin co mbaí ic fégad Mani.
Is étig ar si atathar and sin innossa a gillai.
bam marb dot chumaid.
tréot ro marbad m'athair & a mac. is dóig niba hed amáin dia tora Medb & doringni in laidsea sis tria thursi.
Trúag ám sin a meic Medba.
a gillai alaind ergna; is fuilech forderg do chnes.
dodechaid dít ar n-amles.
Is triut ro marbad m'athair.
ropo deglaech degathaig; is triut ro marbad a mac.
ni hassa dam a dermat.
Is triut dogentar mór d'ulc.
atgén arin gné fil orut; is mór d'ulc bias de d'óes Mani & Feirbe.
Is briste mo chride de ic fégad do chrólige; mallacht ar láim ro letair is dotrat i ndrochlepaid.
Mór n-ingen dia tibre sáeth.
mór mban do marbad a glangáeth.
mór n-airecht bias ocot gul.
is dot tesbaidsiu th'oenur.
Ropot álaind a chianaib.
cut chulenaib 'con fiadaig.
ropo mór let do menma im febas do degdelba.
Isat étig innossa isat bána do bassa.
is mairg na cifea dar lind.
ro scar do chend rit cholaind.
Olc in scél berthair síar co Finnabair na nglangiall; tasc a brathar di co feirg.
is a esbaid ar glan Feirb.
Ailill & Medb don maig.
ni biat siat i mbethaid; imsod a gné do gruaide.
ni mé naba lór truage.
Is and sin rasochtatar a da mac co Conchobor .i. Niall & Feradach.
Darocht dano Medb co secht cétaib láech lé co mboí as cind ind armaige.
Doringni crúadchippi grinni bec di.
torcaib idna catha rempi & ros dírig ar ammus Conchobair do digail a mmeicc & a muntire fair.
ciarbo chnedach crechtach Conchobor nocon ic imgabail Medba ro boí acht is 'ca iarraid.
conos tarla tul fri tul.
Gebid cách díb sroigled & essorcoin.
leod & letrad brúd & básugud a chele.
Rofuc Medb andside tolc míled i cath na n-Ultach co torchair cóiciur lee.
dá mac Conchobuir .i. im Níall Cendfind & im Feradach Lamfota. Ro gab dano Conchobor scaindred & répad & mudugud in tslúaig aile amal leomain londchrechtaig eter banbraid corbo díanleges dó amal ro thuitset a gaí chró ass la méit na ferggi ro gab iar marbad a da mac.
Maidid for Meidb iar sin & dofuittet tri coícait léech lánchalma dia muntir.
nos berat na ferchutredaig ass hí iar sin.
amal bá bés dóib.
ro len Conchobor in maidm co ndechaid dar Mag n-Ini immach.
Impáis Conchobor iar sin fri dúnud n-Geirg dia indriud.
Atagat munter Geirg andside im Chobthach Cnesgel cath cróda comnart do Chonchobur ic cosnam a ndúnaid.
Imsaí Conchobor chucu amal fáel fó chairib.
feraid comlund fri Cobthach & dorochair Cobthach deside.
ro marbad cech óen ba inechta dia muntir.
ataig Conchobor lais ina fúair d'ór & d'argut & d'indruini & do chornaib & do choppanaib & d'escraib & d'arm & d'étuch.
Rofuc dano leis in dabaig umai ro boí is tig.
no fiurad forba Ulad uili a llán do lind.
is ria atberthea ól nguala la Ultu.
Fo bíth is teni guail no bíd i n-Emain is tig i n-ibthea hí & is uad ro ainmniged Loch Guala umai i n-Daminis criche Ulad ar is foí atá indiu i ndiamraib.
Dorat dano leis in rígain .i. Nuagil ingin Ergi.
a hingin .i. Feirb.
na tri coicait ingen immalle fria.
Atbath fo chétoir Ferb & a trí coícait ingen immalle fria do chumaid na macraide.
Atbath dano Nuagel do chumaid a fir & a da mac.
Ro claided úag do Feirb iar sin.
ro tócbad a lia.
ro scríbad ainm oguim.
doringned duma immon conid Duma Ferbi a ainm ri Ráith Ini aniartúaid atá.
Imthigid Conchobor co mbúaid & choscur co rocht co Emain & adfét a scéla o thús co dered do Mugain & ro ráid fria fili .i. Ferchertne mac Dergerdne meic Gairb meic Fir Rosa Ruaid meic Rudraige co ndernad glónathe airchetail co cummair do chumnigud in scéoilsin.
Conid iar sin ro chansom in laídseo sís.
ro falsig ind éicsiu dósom combad fúasait don Táin in scelso.
Aslinge Conchobuir choir meic Cathbad cróda findmóir ardrí Ulad erim n-úag ris dresend cách claidebrúad.
Boí Conchobor aidchi and ina chotlud nirbo gand.
co n-aca ní chuci in mnaí ina dochum ina imdaí Etiud corcra co cruth óir a hecosc nirbo deróil srethai sítai uasa cind mind ard óir ina imthimchiull.
Asbert fris in ben co mblaid Maith in sen a Chonchobair; ordan & taced dait do cech leith úair it irdairc.
as nesu dúin de sin ar mac Nesa miad mairir; asníd a bé dún co llí ca fot cossin n-immirgi. Secht mbliadna lána o 'nocht not gluasfiter dond oenphort; maccaib mnaib miad ros bí immon Dond cathach Cualngi.
Cia nos ber nual cen goí cia doróet in cath cocróe slúag ard Herend immasaig im Ailill don Chrúachanmaig.
Noco toil sin slicht nad bá ol Conchobor cond catha.
in fail anaill násad n-án a bé barrbude balbán.
Fil gním n-amra.
dét for sét is ní irnaidi fri bréic; mac ind fir dotic cen meth Mani Mór mortha miled.
Dodechaid do feis la Feirb la ingin Geirg do Glind Geirg; tri coícdaib laech lathar fír ed a llín ní immarrím.
thráth nóna nuall glan gle. is and fastud na flede; is and airisit malle a rí Emna ollglaine.
Cia lín ragmait réim cen aír ar Conchobor cóir cruthchaín.
eirgsiu chucu rád cen brath.
tri coícait fer fomórach.
Bid latsu coscar co ngail a Chonchobuir chomramaig; gebatsu form in scél gle a rí Emna ollglaine.
Duscis Conchobor iar sin & duscis a rígain adfét a tarfas dó tria relad cen imargó Asbert fris in ben co mbail Mugain miadmas co morchéil is lór na fil chena trá etruind & Connachta.
Atbert Conchobor glan gle comsid án na hergaile; is derb cia anam nar tig daficfat na Connachtaig.
Uair dorala duit a thecht.
ní gebam dít trí fornert; a flaith Ulad glaine slúaig coro thérna iar nglanbúaid.
Conchobor iarum a lin cétna nirbo gó do Raith Ini násad gúr i mboí Gerg diarbo rígdun. O rancatar in ráith réil in fíand fodbach co nglanchéill dochuatar ind aidbli uird dara ndorus in mórbuirg.
Cechaing Conchobor sin les trí choicait láech lúth rofes.
facbaid a muntir immuig.
na cró chatha co cunnail.
Dabach umai i tig ind rig ica línad tall dond fin.
in tan ránic núall mac Nesa noithech nitha.
Aill amae tall ar in druí di láim ind ríg nad imchloí atgen form láid luth frisgair brod ane in airidig.
Nirbo irnaide iar sain coro es Brod úad in sleig co mboí tria Gerg isin tig & triasin n-airidig.
Tanic Conchobor is tech co trí coícdaib laech laimthech; co tuc cend Mani cona secht fichtib airlech.
Facbaid Conchobor is tig a muntir tria imargail.
acht hé nammá & Brod ní thérna dib fri slonnod.
In ben chetna thiar fri Meidb rádis athesc narbo meirb marbais Conchobor do mac olc uair dochúaid dia chomrac.
Doluid Medb aníar don chath co secht cetaib fer n-armach.
co comraic tul fri tul i mmaig Ulad fri Conchobur.
Marbais Medb and isin maig.
mórfesser tria imargail; dia laim féne ferr cech cur im da mac do Chonchobur.
Maidid iarum siar for Meidb corbo esbaid asa seilb; co fargaib and ed imne.
secht fichit londláth gaile.
Soit iarum frisin dún.
Ulaid uallaig erctais múr.
airgit aní roboí and.
co n-ilur tuarad tetband.
Doringsetar cath co crú munter Geirg thall fri Ultu; co 'mmacommarb dóib uile eter ríg is rígruire.
Ro marbsat and amra secht Find secht n-Duib secht Temin; imna ócu erctais dind.
tríchait Fergus forind. Tricha Murethach miad mend co ngabtaís catha co cend; tricha Failbe tricha Fland.
tríchait noísig n-Domnall. Tricha Cobthach tricha Cond.
tríchait Corpre comdond; tricha Dubthach. tricha Ros im tríchait n-alaind n-Óengos.
O sain immach imalle do lonnaib láth is gaile; ní fil rofiter a ndíl ro bátar uile i ndimbríg.
In sin uile adbal gáir la toirm teglaig co tromgráin imma ruirig roínis cath ind úairsin dorochratar.
Remscél do Tháin Bó Cualnge cain bid forbach dond imgail; is dond aslingi atá bás Mani Móir meic Medba.
Mora gluind ro batar de.
uathmar in t-aslinge dorochair Gerg cona slúag in ruri garta comrúad. Dochuaid Conchobor co mbúaid mac Nessa noítis morslúaig; do Emain Mache monar ngle co tarfad a aslinge.—
Longes mac n-Usnig C Id dia mboí longes mac n-Usnig.
Ni handsa.
Batar Ulaid oc ól i taig Feidlimthi meic Daill scelaige Conchobuir.
Baí dano ben ind Féidlimthe oc airiuc don tslúag osa cind is sí thorrach.
Tairmchell corn & cuibrend & rolasat gair mesca.
A mbátar do lepthugud dolluid in ben dia lepaid.
Oc dul di dar lár in taige ro grécha in lenab ina broind co closs fón less uile.
Atraig cach fer di alailiu is tig lasin screich ísin co mbátar cind ar chmd is taig.
Is and adragart Sencha mac Ailella.
Na curid cor díb or se.
Tucthar cucund in ben cu festar cid dia tá a ndeilmsea.
Tucad iarum in ben chucu.
Is and asbert a ceile .i. Feidlimid.
Cia deilm dremun derdrethar a ben or se dremnas fot broind búredaig bruit cluasaib cluinethar gloim eter do da thaíb trentormaid mor n-úath adnaigethar mo chride crechtnaigedar cruaid.
Is and rolasi co Cathbath ar ba fissidside.
Cluined Cathbad cóemainech Caín mál mind mór mochtaide mbrogthar tre druidechta druad.
ornad fil lem féin findfocla fris mberad Feidlimid fursunnud fiss ar nád fitir banscál cia fo brú cid fom chriol brond becestar. Is and asbert Cathbad.
Fot chriol brond becestar be fuilt budichass ségdaib sellglassaib sian a gruadi gormchorcrai fri dath snechtai samlamar set a détgni dianim niamdai a béoil pardardeirg.
bé dia mbiat ilardbe eter Ulto erredaib.
gessid fót bru búrithar be find fota foltlebor imma curaid cossenait.
imma tardríg iarfassat biat iarthur tromthoraib fo chlí choicid Chonchobuir.
Biait a béoil partardeirg imma deta nemanda fris mbiat formdig ardrigna fria cruth ndigraiss ndianim.
Dorat iar suidiu in Cathbath a láim fora broind na mna.
Coro derdrestar in lelap fo láim.
Fír ar se ingen fil and.
bid Derdriu a hainm.
biaid olc impe.
Ro genair ind ingen iar sin.
ro ráid Cathbad.
A Derdriu manidera már.
diamsa coemainech clothbán; cesfaitit Ulaid rit ré a ingen fial Feidlimthe.
Biaid etach cid iar tain dot dáig a be for lassair; is it amsir cluintise longes tri mac n-ard n-Uisle.
Is it amsir gnim dremiun gentair iarum i n-Emain; bid aithrech a coll cid iar tain.
fo foísam meic Roig rogmair.
Is tríut a bé co mbail longaes Fergusa ó Ultaib; & gním arcoínfed guil guin Fiachnai meic Conchobair.
Is it chin a bé co mbail guin Gerrce meic Illadain.
gním nad lugu smacht orggain Eogain meic Durthacht.
Dogena gním ngranni ngarg ar feirg ri ríg n-Ulad n-ard; biaid do lectan i nnach dú bid scél n-airdairc a Derdriu.
Marbthar ind ingen ar ind óic.
Nithó or Conchobor.
Berthair limsa ind ingen imbarach or Conchobor.
ailebthair dom réir fein.
bid sí ben bias im farradsa.
nira lamatar Ulaid a chocert immi.
Dogníther ón dano.
Ro alt la Conchobor combo sí ingen as mórailliu ro boí i n-Herind.
Is i liss fo leith ro alt connach acced fer di Ultaib hí cosin n-úair no foad la Conchobor.
ní bui duine no leicthe issin leisin acht a haitisi & a mummi.
dano Lebarcham.
arní éta gabail disside. arba banchainte. Fecht n-and dí baí a haite na ingine oc fennad lofg fothlai for snectu immaig issin gemrud dia funi dissi.
co nfaccasi in fiach oc ól na fola forsin tsnechtu.
Is and asbertsi fri Leborchaim.
Ropad inmain oenfer forsa mbetis na tri dath ucut .i. in folt mar in fiach.
in grúad mar in & in corp mar in snechta.
Orddan & tocad duit.
ni cían úait atá is taig it arrad .i. Noísi mac Usnig.
Nipam slánsa ám or issi conid n-accursaide.
Fecht n-and dí buíseom intí Noísi a óenur for dóe na rrátha .i. na Emna oc andord.
Ba bind im a n-andord mac n-Usnig.
Cech bó & cech míl rochluined no mbligtis d'immarcraid uadib.
Cech duine nod chluined ba leór sithchaire & airfitiud doib.
Ba maith a ngaisced dano.
cia do beth coiced Ulad uile impu i n-oenbaile acht coro chuired cách díb a triur a druim fri araile.
ni bertais buaid díb ar febas na ursclaige & na imdíten.
Bat comluatha dano fri conaib oc taffond.
No marbdais na fiada ar lúas.
A mbuísium dí a oínur intí Noísi i mmaig mosetl.
nsi cuci immach amal bid do thecht secha.
nis n-athgeóin.
Is caín or seiseom in tsamaisc téit sechond.
Dlegtair or sisi samaisci móra bale na bít tairb.
Atá tarb in chóicid lett or seiseom .i. rí Ulad.
No thogfaindse etruib far ndís or sisi.
no gebaind tarbín óc amal tussu.
Nithó or seiseom.
La sodain focheird bedg cuce corra gaib a dá n-ó fora chind.
Da n-ó mele & cuitbiuda and so ol si mani mberasu latt.
Eirgg uaim a ben olse.
Rot bia ol sisi.
Atraacht la sodain a andord ass.
Amal rochualatar Ulaid innund in andord atraig cech fer díb di alailiu.
Lotar meic Uisnig immach do thairmesc a mbrathar.
no taí ol seat. na 'mmongomad d'Ultaib it chinaid.
Is and dochuaid dóib a ndoronad friss.
Biaid olc de ar ind oic.
Cia beith noco biaso fó mebail céin bemmitni i mbethaid.
Regmaitni lee i tír n-aile.
Ni fil i n-Herind ríg na tibre fálte dún.
Batar eat a comairle.
Ro imthigsetar ind aidchisin .i. trí coícait láech dóib & ban.
gilla.
Derdriu leo.
Batar for essama céin móir mórthimchell.
Co trialta a ndíth co mmenic ic rígaib Herend tria indle & chelga Conchobuir.
Otá Ess Ruaid timchell síardes co Beind Etair sairtúaid daridisi.
Araide tra co ndarafnetar Ulaid tairis i crích n-Alban co ngabsat i ndithrub and.
Ond úair ro scáich dóib fiadach in tslébe doelsat for cethra fer n-Alban do thabairt chucu.
Dochuatarside dia ndilgiund i n-oenló Co ndeochotar dochum ríg n-Alban conadragaib ina munteras.
coro gabsat amsai aice.
ro suidigset a tige isind faichthi.
dágin na ingine dorónta na tigi conná hacced nech leo hí ar daig naro marbtais impi. Fecht and dí luid in rectaire matain moch co rralai cor imma techsom.
Co n-accai in lanamain ina cotlud.
Dochuaid ar sin coro dúsig in ríg.
Ní fúaramni or se mnai do dmgbalaso cosindiu.
Ata i fail Noísen meic Usnig ben dingbala ríg iarthair domain.
Marbthar fo chetóir Noíse & foad in ben letso ol in rectaire.
Acc or in rí acht airgsiu dia guidi damsa cech laa fo chlith.
Dogníther ón.
A n-atbered im in rectaire chaidche friasi; adfédedsi dia celiu in n-aidchisin fo chetóir.
Uair naro etad uadi.
no erálta for maccaib Uisnig dul i ngabthib & i cathaib & i ndrobelaib ar daig coro mmarbtais.
Araide batar sonairteseom im cach n-imguin connar étad ní dóib asna amsibsin.
Ro tinolta fir Alban dia marbad iarna chomairle frieseon.
Adfetsi do Noísin.
Imthigid ass or si.
uair moni digsid ass innocht nobor mairfither imbárach.
Lotar ass ind aidchisin co mbatar i n-inis mara.
Adfiadar do Ultaib anísin.
Is trog a Chonchobuir ar Ulaid meic Uisnig do thuitim i tirib námat trí chin drochmna.
Ba ferr a comaitecht & a n-imguin.
tuidecht dóib dochum a tíre oldaas a tuitim la náimtiu.
Tecat dí ar Conchobor.
tiagat commairge Berair chucu anísin.
Is fo chen lend or seat.
Regthair.
taet Fergus frind i comairge.
Dubthach.
Cormac mac Conchobuir.
Tiagaitside co ragbaiset a lláma di muir.
Baí im imchosnam im Fergus da churiud do chormannaib a comairle Chonchobuir.
arisbertatar meic Uisnig nach ístais biad i nh Erind acht biad Conchobuir i tossuch. iarum Fiachu mac Fergusa leo. anaid Fergus & Dubthach.
dollotar meic Uisnig co mbátar for faidchi na hEmna.
Is and dano tanic Eogan mac Durthacht rí Fernmaige do chorai fri Conchobor.
arro boí i n-essíd friss i cíana. Is seside ro herbad do marbad mac Uisnig & amsaig Conchobuir immi conna tistais cuciseom.
Batar meic Uisnig ina sessom for lar na faidchi.
batar na mnaa ina suidib for dou na hEmna.
Dolluid dí Eogan ina thur iarsind faidche.
Dolluid im mac Fergusa co mbai for lethláim Noísen.
Feraid Eogan sailti friu la béim forgama do gai mór in Noisen.
co rraimid a druim triit.
Focheird la sodain mac Fergusa co tuc dí láim dar Noísin co tuc foí & co tarlaic fair anúas.
is amlaid ro bíth Noísiu tria mac Fergusa anuas.
Ro marbtha iar sein sethnón na faidchi.
Conna térna ass acht a ndechuid do rind gai & do gin chlaidib.
rucadsi innund co Conchobor co mbaí fora láim.
ro cumrigthe a lláma iarna cúl.
Atchuas do Fergus iarum anísin & do Dubthach & do Chormac.
Tancatarside co ndernsat gníma móra fo chetóir .i. Dubthach do marbad Mane meic Conchobuir.
Fiachna meic Feidilmi ingine Conchobuir dond oenargam.
Fergus do marbad Thraigthreoin meic Traiglethain & a brathar.
sargud Conchobuir impu.
cath do thabairt eturru iar sin isind oenló co torchratar tri chét de Ultaib eturru.
ingenrad Ulad do marbad do Dubthach ria matain.
iarum Emain do loscud do Fergus.
Iss ed lotar iarum co Ailill & co Meidb ar rofetatar is sí lanamain ro failsad.
dano nibu chul serci do Ultaib.
Tricha cét rop é lín na llongsi.
Co cend se mbliadan dec niro an gol na crith leo i n-Ultaib.
acht gol & crith leo cech oenaidchi.
Bliadain dissi trá i fail Conchobuir.
risin resin niro thib gen ngairi.
ni doid a sáith do biud na chotlud.
ní thuargaib a cend da glún.
In tan dí dobertís na hairfiti di is and atberedsi.
caín lib in laechrad laind cengtai Emain iar tochaim; airddiu docingtis dia taig tri meic adlaechda Uisnig. Noísi co mid chollan chain.
folcud limsa dó 'con tein;
Arddan co ndam no muicc maiss.
aslang Andle dar arddais.
milis lib a mmid mass. ibes mac Nessa nithmass; baíthium riam rén for bru.
biad menic ba millsiu.
Oro sernad Noísi nár.
fulocht for feda fianchlar; ba millsiu cach biud fo mil araralad mac Usnig.
binni lib in cach mí cuslennaig vel chornairi; is í mo chobais indiu; rochuala céol bad binniu. Bind la Conchobor for ri cuslennaig vel chornairi; binniu lemsa clóth nell.
sian no gebtis meic Uislend.
Fogur tuinni toirm Noísi.
ba ceol bind bithchloísi; coblach Arddain ropo maith.
andord Andle dia uarbaith Noísi ro noad a fert ba dirsan in comaitecht; do ro dalius drong tria alt in dig tonnaid dia n-erbalt.
Inmain berthán áilli a blai.
tucthach duine cid dinblai; ba dirsand nad resco indiu.
mac Uisnig do idnaidiu.
Inmain menma cobsaid cáir.
inmain óclách ard imnáir; iar n-imthecht dar feda fál.
inmain costal i tiugnár.
Inmain súil glass carddais mná ba hamnas fri ecrata.
iar cuairt chaille comul sáer.
inmain andord tria dubraed.
Ni chotlu trá & ni chorcu m'ingne.
fáilte ni thaet imm aire.
ornach taide mac Tindle. Ni chotlu leth na haidche im ligu.
focheird mo cheird imm drungu.
sech ní lungu ní thibiu.
Falti indiu nídam úain i ndail Emna ercdair saír.
na síd na suba na sám.
na tech már na cumthach caín.
In tan dí no bid Conchobor oca halgenugudsi is and atberedsi.
A Chonchobuir cid no taí dorurmis dam brón fo chaí is ed am cein no mmair do serc lim níba romair.
In rop ailliu lim fo nim & an rop inmainib.
rucais úaim mór in bét.
connach acciu com éc.
A ingnais is torsi dam tucht domadbat mac Uislen.
caurnán círdubdar corp ngel.
ba suachnid sech ilar mban.
Da grúad chorcra cainiu srath.
beoil deirg abrait fo daildath.
detgein némanda fo lí amal soerdath snechtaidi.
Bá suachnid a eirred nglan eter fiannaib fer n-Alban.
fúan cain corcra comul cóir.
cona imthacmung dergóir.
Inar srólda sét co mbríg.
mbui cét lám ilar mín. fora imdenam is gle coíca unga findruine.
Claideb órduirn ina láim da gai glassa co ngáethgráin; finden co mbil óir buide & taul argait Forruich frind Fergus find.
artabairt darsa morlind; ro rir a einech ar chuirm dorochratar a morgluind. Ciano betis forsin maig.
Ulaid im gnúis Conchobuir.
doberaindse uile cen chath.
argnais Noisi meic Uislean. Na briss indiu mo chride mosricub mo mochlige '
is tressiu cuma inda muir.
madda eola a Chonchobuir.
as mó miscais lat atchí ar Conchobor. tussu ám or si & Eogan mac Durthacht.
Biaso dano bliadain i fail Eogain ar Conchobor.
dosbert iarum for láim Eogain.
Lotar arnabárach do áenuch Murthemni Buísi ar cúl Eogain i carput.
Dorarngertsi nach facfed a da céili for talmain i n-oenfecht.
Maith a Derdriu ar Conchobor.
Súil chaírech eter da rethi gniisiu etrumsa & Eogan.
Ro baí ail chlochi mór ara cind.
Dolleici a cend immon cloich co nderna brúrig dia cind combo marb.
Longas mac Usnig in sin.
Longas Fergusa & Aided mac n-Uisnig & Drerdrend Á.
finit.
Mesca Ulad.
O Doriactatar Meic Miled Espaine Herind.
Tanic a ngáes timchell Tuathi De Danand.
Curu leiced Heriu ar raind Amairgin Glúnmáir meic Miled.
Uair is samlaid ro baiside rígfili & rígbrithem.
Curu raind Herind dar dó & co tuc in leth ro boí sís d'Herind do Thuaith De Danand.
in leth aile do maccaib Miled Espain da chorpfini fadéin.
Dochuatar Tuath De Danand i cnoccaib & sidbrugib cura accallset sída fo thalmain dóib.
Barfacsat cúicfiur díb ar comair caich cóicid i n-Herind ic mórad chath & chongal & áig & urgaile etar maccu Miled.
Baracsat cuiciur díb ar comair cúicid Ulad in tsainruth.
Anmand in chuicfirsin.
Brea mac Belgain a Drommannaib Breg.
Redg Rotbél a slemnaib Maige Ítha.
Tinnell mac Boclachtnai a Sléib Edlicon.
Grici a Cruachán Aigli.
Gulban Glass mac Gráci a Beind Gulbain Guirt meic Ungairb.
Barimmartatar sin inlach eter chúiced Ulad.
imma raind i trí in tan is ferr ro buí in cúiced .i. ra lind Conchobuir meic Fachtna Fathaig.
Is iat ra roind in coiced ra Conchobor a dalta fadessin .i. Cu Chulaind mac Sualtaim.
Fintan mac Neill Níamglonnaig a Dún Da Bend.
Is é raind tucad ar cúiced a Cnucc Uachtair Forcha risa ráter Uisnech Mide.
tailmedon Trága Baile. cuit Con Culaind din chuiciud.
Trian Conchobuir im á Thráig Bali co Traig Tola i n-Ultaib Trían Fintain.
ó Traig Tola cu Rind Semni & Latharnai.
Bliadain don chuiciud amlaidsin ina trí rannaib.
Co ndernad feiss na samna la Conchobor i n-Emain Macha.
Ba sed mét na fledi.
cét ndabach do cach lind.
Atbertatar áes gráda Conchobuir nar furáil mathi Ulad uile ic tomailt na fledisin ara febas.
Is í comairli doringned la Conchobor Lebarcham do faidiud ar cend Con Culaind co Dún n-Delga & Findchad Fer Bend Uma mac Fraeglethain d'faídiud ar cend Fintain meic Neill Niamglonnaig co Dún Da Bend.
Rosiacht Leborcham co Dún Delga.
atbert ra Coin Culaind tuidecht d'acallaim a chaemaite.
hEmain Macha. Is amlaid buí Cu Chulaind & comfled mór ace do lucht a chrichi fadessin.
n-Dún Delga. atbert na ragad.
acht bith oc frithalim lochta a chríchi fodesin.
Atrubairt Emer Foltchain ingen Forgaill Manach in tsessed ben is ferr tarraill Herind.
na dingned acht dul d 'acallaim a aite Conchobuir.
Atbert Cu Chulaind a eich do gabail dó & a charpat do indell.
Is gabtha na eich & is innilti in carpat ar Laeg nit infuirig cusin anuair nadat torbad dit gaisciud.
Cing and ind uair bas ail duit.
Gebaid Cu Chulaind a threlam gaiscid immi.
faleblaing ina charpat.
imrulaid remi Cu Chulaind i tremdirgi na sliged.
n-athgardi na conar. hEmain Macha. tánic Sencha mac Ailella d'ferthain fáilti ra Coin Culaind ar fagthi na hEmna.
Is íseo falti ferastar fris.
Mo chen bithchen do thíchtu a chend sochair slúaig Ulad.
a éo gaile & gaiscid Gaedel.
a meic dil drongaich dornchorcra Dechtini.
Fálti fir connaig ascid sin bar Cu Chulaind.
Is sed écin bar Sencha mac Ailella.
Apair ca hascid connaigi ar Cu Chulaind.
Atbér acht co rabat glinni mo dingbála ria.
Apair ciata glinni condaigi dar cend frithaisceda damsa.
Na da Chonall & Loegaire .i. Conall Ánglonnach mac Iriel Glunmair.
Conall Cernach mac Amairgin.
Loegaire Londbuadach.
Ra fornaidmed forna coraibsin inn ascid dar cend frithaisceda do Choin Chulaind.
Cata cuir condaigisiu rit frithaiscid bar Sencha.
Na trí gillai óca ána airegda.
Cormac Condlongas mac Conchobuir.
Mes Dead mac Amairgin.
Eochu Cendgarb mac Celtchair.
Is sed connaigimse ar Sencha mac Ailella.
In trian fil it láim do Ultaib do lecud úait ra bliadain do Chonchobur diamba ferddi in cuiced a bith aci ra bliadain.
ní hindsa uair is é in tipra na telluch thechtaide é na fétaither d'áthgud na d'éligud.
úa ríg Herend is Alban.
sech dambad ferddi in coiced a bith ace ra bliadain ní hindsa a bith ace.
mani ferddi.
scolfa minmac lind a chor fora trian fein i cind bliadna.
Doriacht Fintan mac Neil Niamglonnaig.
Airichlis Cathbath druí degamra.
Ra fírastar failti fris.
Mo chen do thichtu a óclaíg alaind amra a phrimgascedaig ollchuicid Ulad risná gabat dibergaig na hanmargaig na hallmaraig a fir ocharimmil chuicid Ulad.
Fáilte fir connaig ascid sin ar Fintan.
Is ed écin ar Cathbad.
Apair conat raib ar Fintan.
Atbér acht conam rabat glinni mo dingbala ria.
Apair cata glinni connaigi.
dar cend frithaisceda damsa ar Fintan.
Celtchair mac Uthidir.
Uma mac Remanfisig a Fedain Cualngi.
Errgi Echbél a Brí Errgi.
Ra fornaidmed forna coraibsin.
Apairsiu fadechtsa cata cuir geba frit rithascid a Fintain.
Tri meic Uisnig anglonnaig.
tri aenchaindli gascid na hEórpa.
Noisi & Anli & Ardan.
Ra fornaidmit na glinnisin leith for leth.
Táncatar is tech i mbaí Conchobor .i. is Teite mac Brecc.
Is rí Ulad Conchobor ifechtsa ar Cathbath.
ma thuc Fintan a thrían dó is sed ar Sencha ar tuc Cu Chulaind.
Mas sed or Cu Chulaind ticed d'ól & d'óebinnius limsa ar is í mo rithascid.
Cadeat m'acsinesea & m'urnadmand ar Fintan.
in tráth lamair a radsin.
Tincsetar glinni cechtar n-aí díb cu barbarda.
ba sed barbardacht na comergi co mbaí nónbor i ngonaib & nonbor i fuilib.
nonbur ra hulibásaib.
eturru for leth.
Atrácht Sencha mac Ailella & barocroth in craíb sídamail Senchada.
comba taí tastadach for Ultaib.
Romór debthaigthi ar Sencha.
úair ní rí Ulad Conchobor co cend mbliadna.
DogenamnIsin ar Cu Chulaind acht na tísirsiu etraind i cind bliadna.
Ni thargsa ón ar Sencha.
Fornaidmis Cu Chulaind fair.
Damnatar la tri laaib & aidchib ic ól na coibledisin Conchobuir.
co tarnacar leo.
Lotar da tigib & dúnib & dagárasaib ar sain.
Intí thanic i cind bliadna ro boí in coiced ina thopor thuli & techta ac Conchobor.
conna rabi aithles fás fal.
am otá Rind Semni & Latharnai co Cnocc Uachtair Forcha.
co Duib & co Drobais.
cen mac i n-inad a athar & a senathar ic tairgnam da thigernu duthaig.
Is and so dorala caínchomrád eter Coin Culaind & Emir.
Atar lim ar Emer is ardrí Ulad ifectsa Conchobor.
Ni liach ciambad ed ar Cu Chulaind.
Is mithig a choibled rígi do denam dó badechtsa ar Emer.
aris rí co suthain é Dentar dí bar Cu Chulaind. Doringned in choibled co mboí cét ndabach do cach lind inti.
Is in tan cetna rachomarléic Fintan mac Neil Niamglonnaig a choibled do denam co mboí cét ndabach do cach lind inti.
corbo éim & corbo ellam i n-oenló ra fuaprait & i n-oenló rapsat irlama.
n-oenló ra gabait a n-eich dóib & ra hindlit a carpait. Taisechu rosiacht Cu Chulaind co hEmain.
Ní tharnacar acht a eich do scur inn úair doriacht Fintan.
tanic reme i n-Emain.
Is and boí Cu Chulaind ac tócuriud Conchobuir ar ammus a fledi.
inn úair doriacht Fintan.
Cadeat mo chuir & mo glinni inn úair lamair sút do rád.
filem sund ar meic Uisnig.
comergi. messe bar Cu Chulaind. ní hamlaid atú cen ratha.
Atraachtatar Ulaid co barbarda ara n-armaib.
ár nar lam Sencha érgi eturru.
raptar essídaig.
Nara chumaing Conchobor ní dóib.
acht in phelait rígda i rrabatar d'fácbáil leo.
rata linestar mac dó diarbo chomainm Furbaide mac Conchobuir.
Is amlaid ro buiside Cu Chulaind rotan ail.
banéclastar Conchobor fair.
maith a meic bar Conchobor diambad áil dait ticfad dít Ulaid do sídugud.
Cinnas eside bar in mac.
coí & tuirsi do denam I fiadnaisi do chaemaiti Con Culaind.
ór ni rabi d'écin catha na comlaind fair nach fortsu bias a menma.
Sois in mac for cúlu & dogní coí & tuirsi i fiadnaisi a aiti Con Culaind.
Confócht Cu Chulaind.
nod boí Atbert in maccáem ri Coin Culaind. in tan atá in cóiced na thopor tuli tussa 'ca adgell.
'ca admilliud.
araí cloechlód oenaidchi. Tucus mo brethir ris bar Cu Chulaind & ni taris ticfaither.
Daongsa mo brethir ar Fintan.
na lecob d'Ultaib cen taidecht lim innocht.
Bagebsa comarli amra dúib dá lamaind a labra far Sencha mac Ailella.
In cetleth dond aidchi do Fintan.
in leth dedenach do Coin Chulaind.
arthoirsi in meic bic do chosc. Lecfatsa fair bar Cu Chulaind.
Anfatsa fair dano bar Fintan.
And atractatar Ulaid im Chonchobor.
faidis téchta fan cúiced do thochostul lochta in choicid co cobfleid Fintain.
Conchobor fodéin co craisluch na Craibruade imme co Dún Dá Bend co tech Fintain meic Niamglonnaig. Doriachtatar Ulaid do thochastul na fledi connach baí fer lethbali i n-Ultaib na toracht and.
Is amlaid tancatar cach briugu cona bantuilg.
Cach rí cona rígain.
cach fer ciúil cona chomadas.
Cach ségaind cona banségaind.
mar ná risad acht dám nónbair in bali is amlaid ra frithálit.
Ro bátar cotaltigi caema cumtachda cruthglana ria n-airchill.
Ro batar gríanána álli ardda essarda do aín & do úrluach-air.
sluagthigi sithata.
Cuchtarthigi lethna luchtmara.
bruiden brec bélairsiung is sí lethan luchtmar lánmór.
is sí chulach chernach cethardoirsech inra thaillset mathi Ulad etar mna & ic ól & ic aíbnius.
Ra doirtea airigthi bíd & lenna dóib cu riacht praind cét de biud & de lind cach nonbair díb.
Ár sain ra hairecrad a óltech la Conchobor ar gnímaib.
arirrannaib & cenelaib. argrádaib & dánaib & ar chaínbésaib im choemchostud na fledi. Tancatar rannaire ra raind.
deogbairi ri dáil.
dorsidi ri dorseoracht.
Ro canta a céoil & a n-airfiti & a n-intlassi.
Gabtha a ndúana & a ndréchta & a n-admolta dóib.
Ra fodailte séoit & maíni & innmassa dóib.
Is and so atrubairt Cu Chulaind ra Láeg mac Riangabra érig remut a mo phopa Laíg.
faircsiu lett renna aeoir.
finta lat cuin ticfa midmedon aidchi.
ár it menic i crichaib ciana comaidchi 'com óit & 'com forairi.
Ra erig Laeg remi immach.
Ro gab ac midem & ic mórdescin noco tánic medon aidchi.
Feib thanic medon aidchi Tanic Láeg is tech remi aitt i rrabi Cu Chulaind.
Is medon aidchi fadechtsa a Chú na cless ar se.
Mar rachuala Cu Chulaind ra innis do Chonchobur & sé san fochlai fennida na fiadnaisi.
Atraacht Conchobor ra beind breccsolais buabaill.
Ba taí tastadach ar Ultaib.
á 'tconncatar in ríg na sessam.
Ba sed a thaidecht bátar dá tairnad snathat a féci for airlár co cluinfide.
Oen do gessib Ulad labrad riana ríg.
óen do gessib in ríg labrad riana druidib.
Is and atbert Cathbad drui degamra.
and sin a ardrí Ulad airegda a Chonchobuir. Chulaind ann so. is mithig leis dol d'ól a ledi Diambad maith leis bennachtu Ulad i n-óenbaile da thuillem.
arfaind & ar mná & ar maccaími d'fácbáil. bud maith ar Cu Chulaind acht co tisat ar curaid & ar córaid & ar cathmilid & ar n-áes cíuil & dána & airfitid lind.
Atraachtatar Ulaid érgi n-aínfir ara fachthi fondchrúaid immach.
Maith a mo phopa Laíg ar Cu Chulaind tabair séol étrom forsin carpat.
Bátar teora búada airaidechta forsinn araid inn úairsin .i. immorchor ndelend.
foscul ndíriuch.
léim dar boilg.
Maith a phopa Laíg ar Cu Chulaind.
saí brot n-áig forsan echraid.
memaid banbidgud bodba d'echraid Con Culaind.
Tancatar echrada Ulad fora n-athiris & iss ed so ro gabsat i fachthi Dúni Dá Bend.
do Chathir Osrin.
do Lí Thúaga.
do Dún Rígáin.
d'Olarbi.
ra hur n-Ollarbi i mac Mag Macha.
Slíab Fúait & i n-Áth na Forari. do Phort Nóth Con Culaind.
Mag Murthemni. Crích Saithi. dar Dubid.
dar sruthair na Bónni.
Mag mac Breg & Mide. Senmag Léna in Mucceda. Claithar Cell. dar Brosnachaib Bladma.
a clé ra Berna Mera ingini Trega risater Bernán Ele indiu.
A ndes ri Sliab n-Eblinni ingini Guaire.
dar Findsruth risa n-apar Aband hua Cathbath.
Machaire Mór na mac Muman. dar Lár Nartini.
Smertaini andes. na findcharrgib Locha Gair.
dar sruthlind Mági.
co Clíu Máil meic Ugaine.
crích na Desi Bice. ferund Con Ruí meic Dáire. Cach tailach dara tictis na múrtis co fáctais ina fóenglenntaib cach fidbad dara tictís no thesctaís rotha iarnaide na carpat frema na ralach romór comba crích machairi da n-éis.
Cach sruth & cach áth & cach inber dara tictís ba lecca lomma lántírma dara n-éis ra hed cían & ra dréchta fata.
ra mét na bertís a n-echrada ra n-irglúnib.
na hessa & na hátha & na hinbera assa corpaib fodein.
Is and sin atbert Conchobor rí Ulad.
ní fúarammar in sligese eter Dún Dá Bend.
Dún Delga.
Doberam ám ar mbrethir ar Bricni acht is airdarcu dúin sanas na da neoch aile éigem.
indar lind ni ar crích Ulad uili itám itir.
Doberam ar mbrethir and ar Sencha mac Ailella.
nach ar crích Ulad itir itaam.
Doberam ar mbrethir ar Conall cunad Is and sin tendsat araid Ulad a nglomraigi i mbélbaigib a n-echrad an chétchairptech cossin carptech ndedenach.
Co n-ebairt Conchobor.
cia forindfad dún ca crích ina fuilem.
Cia farindfad duit ar Bricriu acht Cu Chulaind.
Uair is é atrubairt na rabi tricha cét na dernad argain cét cacha trichu cét.
Dimsa thic a Bricri ar Cu Chulaind.
Ragatsa ar Cu Chulaind.
Cu Chulaind co Druim Collchailli risa n-apar Áni Cliach. Apair a phopa Laíg in fetarsu ca crích ina fuilem.
nad fetar són am.
Barfetarsa ám ar Cu Chulaind.
Cend Abrat Slebi Caín seo thess.
Sleibti Eblinni seo thairthúaid Lind Lumnig in lind solosmór út atchí Druimm Collchailli seo i fuilem risi n-apar Áni Chlíach i Crích na Dési Bici riund andes atá in slúag i Clíu Mail meic Ugaine.
ferund Con Ruí meic Dári meic Dedaid. comfat ro bátar immisain. snigis tromsnechta dermár for Ultaib co rránic co formnu fer & co fertsib carpat.
Dorigenta furopra ic aradaib Ulad.
colomna cloch do thócbáil eturru.
arscathaib a n-ech. eturru & in snechta.
cundat marthanaig béos Echlasa Ech Ulad o sin ille.
Cunad d'indchomarthaib in scéoil sin.
Lotar rempu Cu Chulaind & a ara .i. Loeg.
cunice bail i rrabatar Ulaid.
Ceist dí bar Sencha mac Ailella.
ca crích inad fuilem.
Itaam ar Cu Chulaind i Crích na Desi Bice i ferund Chon Rui meic Dari i Cliu Máil meic Ugaine.
armairg deside ar Bricni. mairg Ultu.
Na hapair a Bricni ar Cu Chulaind.
ár bératsu éolas do Ultaib i frithdruing na sliged cétna cu roissem ár mbidbadaib.
riasiu bus lá Mairg Ultu arro genair ar Celtchair mac Uithidir in gormac.
dobeir in comairli.
Ni fetamar ar Fergna mac Findchonna far rí Burig Ulad comairli merbi na mettachta na mígascid acut d'Ultaib ríam a Chu Chulaind cusinnocht.
Mairg a téit intí dobeir in comairli far Lugaid Lamderg mac Leti.
rí Dáil Araide.
cen inad rend & arm & faebur do denam de.
Ceist cena far Conchobor.
as áil dúib. Is áil dún ar Celtchair mac Uithidir bith lá co n-aidchi issin chrích inad fuilem.
Uair massi madma lind dula esti.
uair ní slicht sinnaig i feóraind vel i fasaig na fidbaid ocaind.
Apair dí a Chu Chulaind ar Conchobor.
Ca hinad longphoirt as chóir dúin lasin lá co n-aidchi seo.
Oenach Senchlochair sund ar Cu Chulaind.
ní hinbaid oenaig ind inbaid garb gemretta so.
Temair Luachra for leccaind na hIrluachra.
iss inti atát na histoda.
na forgnama.
Dula cu Temair Luachra dí is cóir and ar Sencha mac Ailella.
Lotar rempu i tremdirgi na sliged cu Temair Luachra & Cu Chulaind d'eolas rempu.
Temair Luachra már fás ríam vel iaram hí ní ind aidchisin rop falam. Ba dethbir ón.
Úair mac rucad do Ailill & do Meidb dárbo chomainm Mane Moepirt.
tucadside ar altram do Choin Ruí mac Dáre.
dollotar ind aidchisin .i. Ailill & Medb.
co mathib a cóicid leo d'ol i cind mís in meicsin.
Cia ro bátar sin uile and ro buí Eochu mac Luchtai cona choiciud and.
dano ro buí Cú Ruí mac Dári co clannaib I edad & cia ro bátar sin uile and ba ben fattech Medb in bangaiscedach ingen ardrig Herend.
.i. Echach Feidlig.
Bátar da dercaid & da druid oc foircomét di.
Ba sed a n-anmandside .i. Crom Deroil & Crom Darail.
da dalta do Chathbath druid degamra.
Is and barecmaing dóibsin bith ar múr Temra Luachra in tansin ic fegad & ic forcomet.
midem & ic mórdescin for cach leth uathu. Is and sin atbert Crom Deroil.
innat arfaid inní tarfáid damsa.
ní ar Crom Darail. Atar lim at ruibni ruadgascid & ám hám sochaide atchiu dar leittrib na hAirluachra anair.
Nírb urail lim lom cró & fola issin mbél tacras sin.
ar Crom Darail. Uair ni sluag na sochaide sin acht na daire romóra secha tancamar indé Dambad ed iat cid fotera na carpait rígda romóra fothu.
Nidat carpait sin ar Crom Darail.
acht na rígrátha secha tancamar.
Diambtís ratha íat.
fotera na scéith áilli oengela intib. Nidat sceith etir ar Crom Darail.
acht na colomna cloch filet i ndorsib na rigráth.
sin.
Díambtis colomna iat ar Crom Deroil cid fotera immad na rend ruadarm uas brontib mórduba in mórsluaig.
Nidat renna sin etir ar Crom Darail.
acht uiss & altai na crích cuna mbennaib & cona congnaib uasa.
Diambtis uiss & altai iat ar Crom Deroil.
fotera na cuiret a ngrega d'fotlaigib assa craib conid fordub cu aér n-enadbul uasa cennaib. Nidat grega sin ar Crom Darail acht alma & eiti & innili na crich arna lecud asa faltaigib & a fidbualtib.
uair is arna geltaib sin tairisit na heoin & na hethaiti forsin tsnechtu.
Mo chobais masat eoin & ethaiti iat ni himmirgi óenéoin.
Masat elta co ndath elta ní himmirgi óenéoin; atá bratt brec bánóir andar let im cach n-óenéon Masat elti glenna garba asna renna rodba; nidat uati slega serba uasna beraib bodba.
Dar lim nidat frossa snecta.
acht mad fir bic becta.
atát ina ngrindi garta.
uasna rinni recta.
fer fa cach starga cruaid chorcra is adbul inn elta;
Acus na héligsiu ar Crom Deroil.
etir missi.
uair is mi ata ar fírinni.
á thecait sech rennaib na ndairi na hIrluacra anair.
ros crommad menbatís doeni. is amlaid ro boí acond éligud & bacachain in laid seo.
A Chruim Darail cid atchiu tresin ceó cia forsata in mana cró iarsin gleo Ni cóir deit immarbáig rim as cach raind aterisiu a duni chruimm at muni maill.
Masat muni bít i fus ina tast risatresat munip liss.
da dul ass.
Masa dairi feda feirn.
as chaill chairn.
ni luadfitis sligi nduilb diambtis mairb.
Uair nachat mairb garg a ngléo.
garb a llí luadit maigi.
is feda feo uair isit bí Diambtís craind da chendaib cnocc cu ngnim glecc ni luadfitis leithet bruitt diambith brecc.
Uair nachat craind gránna a muirn gaind nach dailb fir cu múadaib as fir fern rúada a n-airm.
Mas ar druim ech ndond atát drong sreth sníit.
masat cargi is luath rait.
at ruad masat Cid datá neim ar cach barr báig derb dond.
a 'taregat sechin rind cid ros crom.
Atchuala Cú Rui mac delbchain Dari imresun in da drúad ar múr Temra Luachra ara chomair immach.
Ni bar oenscéol atát na druidse immaig ar rí in domain.
Cú Ruí mac delbchaín Dari.
Is and sin ra chomerig grian sech comchruinni in talman.
Is follus dhúin innossa in sluag ar Crom Dérail.
Atracht grían ra lecnib na hIrluachra.
is amlaid ra buí 'ca rád & ro chachain in laidsea.
barecart Cú Ruí im enrand é don laíd.
Atchiu Luachair línib sliab taitnid grian tulgorm re taíb.
is óic imriadat do chéin eter moin céir & craib.
Mas elta fiach sut tair thall.
mas elta tradna tromm mas elta druiti labor mas elta chadan na chorr.
Masa elta giugrand gúr.
masa elta gési gér is fata uadib cu nem is garit úadib co fér.
A Chu Ruí meic Dári dil a fir imthéit sále sreb apair or is ferr do chiall ca rét imthic in sliab sen.
In da dercaid in da druí is adbul a céo; is uil úamnaigi atascí is luamnaidi a ngléo.
Masat cethrai corniga cais.
masat cargi cruada cniss; masa chaill dubgorm thana.
masa thondgur Mara Miss.
Masat cethra co ndath chethra.
ni himmirgi oenbó ata fer borb bertas broengó ar druim cacha oenbó Atá claideb cacha bó 's a sciath da leith chlíu; atat meirci cruaid ra cruaid uasna buaib atchiu.
Ní cian ro batar and in da druid & in da dercaid cu remid banbidcud bodba don chetna braini dar glend anall.
Ba sed a barbardacht atraachtatar cuna fargaib sleg ar aidlind na scíath ar berraidi ná claideb ar alchaing i Temair Luachra na torchair.
Cach teg ara rabi tuigi i Temair Luachra atrochair na linbrattaib dermáraib de.
Ba samalta combo ní in muir tísad dar múraib & dar cernaib in betha chucu.
Ra sait gnethi da gnúisib & ra buí crith ar détaib i Temair Luachra ar medón.
Atrochratar in da druid i nnélaib & i tassib & i tamlecht.
Fer díb dar múr immach.
Crom Darail.
Crom Deroil dar múr innond.
araí sin ra érig Crom Deróil & ra chuir súil darin cétna mbraini tanic issin fachthi.
Tarblaingset in slúag forinn faidchi.
suidset i n-oenairctas forinn achthi Snigis & legais in snechta tricha ferrthraiged ar cach leth uathu ra bruth na míled mórchalma.
Tanic Crom Deroil is tech i rrabi Medb & Ailill & Cú Ruí & Eocho mac Luchta.
bariarfacht Medb can as tanic in t-armgrith darfanic inn a haéor anuas.
vel in dar muir aniar vel inn a Herind anair.
Is a Herind anair dar lecnib na hIrluachra cu demin ar Crom Deroil.
Tachim sluaig barbardai nad etarsa indat Herennaig vel indat allmaraig.
masat Herennaig & menbat allmaraig isat Ulaid.
Nabad achnid do Choin Ruí andsút ar Medb tuarascbala Ulad ar is menic ar écraitib & ar sluagedaib & ar thurasaib inna farrad é Ropad aichnid ar Cú Rui acht co fagbaind a tuarascbala.
Tuarascbail in chetna braini tainic issin mbali díb ám atá acumsa ar Crom Deroil.
Tabair dúin dí ar Medb.
Unsea ra dún anair anechtair ar Crom Deroil atchonnarcsa and budin rígda romóir fiu ríg cach oenfer sin buidin.
Triar i n-airenuch na buidni.
laech rosclethan rígda romór eturru bar airmedón.
samalta ra ésca 'na ollchóiciud déc a gnúis & a drech & a aged.
Ulcha degablach findchael fair Folt tóbach dergbudi i forchengul co fán a chulad leis.
Lend chorcra chorrtharach immi.
milech óir ecair ina brutt uasa gelgualaind.
léni de sról ríg ra grían a gelchnis.
Scíath dondchorcra co cobradaib óir buide fair.
Claideb órduirn intussil leis.
Sleg cuinseo corcarglan ina gelglaicc deiss deligthi.
cona foga fogablach lé Certlaech da leith deis suillsithir ri snechta a gnúis & a drech & a aged.
Fer bec bradub dá leith chlí luchru són cu mór.
Fer find forsolus ic faebarchless chlaideb uastu.
A cholg dét aithgér urnocht issin dara láim dó A chlaideb mór mileta issin láim n-aill.
Ras cuir immasech i n-urairdi & i n-ísli.
gun benat foscud fri folt & fri leccainn in laích móir medónaig ariu ra sechat talmain.
ras geib in fer cétna ar rind ar uigib & faebraib.
Is rigda in tuarascbáil ar Medb.
Is rigda in luct issa tuarascbáil bar Cú Ruí Ced on cia sút bar Ailill.
Ni handsa.
bar Cú Ruí Conchobor mac Fachtna Fathaig rí díless dingbala Ulad hua ríg Herend is Alban.
in laech mór medonach út.
Fintan mac Neil Niamglonnaig fer trín Ulad da leith deiss.
cunid soillsithir snechta a gnúis & a aged.
Chulaind mac Sualtaim in fer bec brádub da leith chlí Ferchertni mac Corpri meic Iliach in fer find forsolussin fil ic imbirt chless gaiscid uastu. rígollam de rígollomnaib Ulad sin.
cúlchometaid do Chonchobur o théit i crích a bidbad.
Cipé dambad áil a áil vel a accallam in ríg ni lemthar co n-elathar in fersin.
Unsea riu sain anair anechtair ar Crom Deroil.
Atconnarcsa and triar n-álaind n-étrom & erriud fennidi impu.
días óc aítidach díb.
In tres gilla ulcha degablach dondchorcra fair.
Nicon benat a drucht dind féor ar áthi & imetrummi imthancatar mar na facced nech don mórslóg iat.
atchiat in sluag n-uile.
Is séim & is imétrom & is sídamail in tuarascbail ar Medb.
Is séim iss is sídamail in lucht isa tuarascbail ar Cú Rui.
Cia sút for Ailill Ni handsa ám bar Cú Rui.
Trí sáermaccaémi Tuathi De Danand and sin bar Cú Rui.
Delbaeth mac Eithlend.
Óengus Óc mac in Dagdai.
Cermait Milbél.
Tancatar sin dered aidchi indiu.
da mórad áig & urgaile curas mescsat iat arin tslúag.
is fír cunna faccet in slúag iat & atchiatsom in slúag.
Unsea riu sain anair anechtair ar Crom Deroil.
Atchiu and buidin laechda langlonnaig co triur derscaigthi rempu.
rremthús. Laech fíchda fordond and sin.
laech find fíralaind.
laech ruanaid rigthend trén.
co fult tóbach dergbuide fair.
cunid samalta ra cír mbethi ra dered fagamair vel ra bretnasaib bánóir glantaitnem a fuilt.
Ulcha degablach dondchiar fair.
samalta ra hed láma laích ar fat.
samalta ra corcair lossa liac vel ra oíblib úrtheined a gnúis & a drech & a aged.
Tri scéith donderga míleta foraib.
Tri mánaisi mára murnecha bar an barcaib leo.
Tri claidib tromma tortbuillecha leo.
Tri étaigi cáema corcardai impu.
Dar ar cubus is laechda & is curatta in tuarascbail ar Medb.
Is laechda & is curatta in lucht isa tuarascbail ar Cú Rui.
ón cia sút bar Ailill. Ni handsa.
Tri prímlaich Ulad ind sin.
na da Conall & Loegaire.
.i. Conall Anglonnach mac Iriel Glunmair, & Conall Cernach mac Amairgin.
Loegaire o Raith Immil.
Unsea riusain anair anechtair bar Crom Deroil.
Ataconnacsa and triar n-uathmar n-anachnid i n-airinuch na buidni.
Tri lenti linecda i caustul fri cnessaib dóib.
Tri bruitt finnig liathodra i forcipul impu.
Tri cualli iairn isna brattaib uasa mbraaib.
Tri fuilt fordonna fraechda forru.
Tri glansceith odorda co caladbualtib finnuma forru.
Tri slega slindlethna leo.
Tri claidbi órduirn acaib.
Ba samalta ri gláim con allmaraig i fathod srenbúrach craidi cach miled díb ra forcloistecht a mbidbad isin dunadsa.
Is barbarda 's is cauratta in tuarascbail ar Medb.
Is barbarda in lucht issa tuarascbail bar Cú Rui.
C .i. cia sút bar Ailill.
Ni handsa bar Cú Rui.
Tri taismidi catha Ulad and sin.
Uma mac Remanfissig a Fedain Chualnge.
Errgi Echbél a Brí Errgi.
Celtchair Mór mac Uithidir a Raith Celtchair a Dún Da Lethglas.
Unsea riusain anair anechtair bar Crom Deroil.
Atconnarc fer súilech sliastach slinnénach sármór síthfata.
co sarbratt lachtnai imbi.
Secht ngerrchochaill ciara.
comlemna imbi.
girri cech n-uachtarach.
libru cach n-ichtarach.
Nonbur cechtar a da tháeb.
Lorg aduathmar iarnaidi na láim.
Cend anbten & cend álgel ba sed a reba & abairti fuirmid in cend n-anbthen for cendar na nonbor condas marband ra abraitiud n-oenuaire.
Fuirmid in cend algen forru.
condas bethaigend issinn uair chetna.
Is ingnad in tuarascbail far Medb.
Is ilrechtach intí 'sa tuarascbail bar Cú Rui.
ón cia sút bar Ailill. Ni handsa bar Cú Ruí in Dagda Mór mac Eithlenn dagdia Tuathi De Danand.
Da mórad áig & urgaile ra cummasc isin matin indiu forin sluag & ni faccend nech issin tslúag é.
Unsea riusain anair anechtair ar Crom Deroil.
Atchonnarcsa and fer tailc tuillethan.
Is é bailc bradorcha.
is é drechlethan détsolus cen erriud cen étgud cen armu cen faebru acht fuathbróc dondlethair degsúata.
airbaccaib a da ochsal. remithir fer mór cech n-oen ball de.
In corthi cloichisea immuich na fetat Clanna Dedad uile da thócbáil ra gat a talmain & daringni ubullchless án méor coa cheli de.
Ra leic uad ra talmain feib ra leiced dlaí omthaind bar athi & etrummi.
Is ruanaid rightend trén rochalma in tuarascbail bar Medb.
Is fornirt cach 'sa tuarascbail bar Cu Rui.
C .i. cia sút bar Ailill.
Ni handsa.
Trisgatail trenfer sin .i. Trenfer tigi Conchobuir.
is é marbas na trí nónbair dá déccun anníaraid nammá.
Unsea riusain anair anechtair ar Crom Deroil.
Atchonnacsa gilla nua noidenda i cengul & i cubriuch.
Trí slabraid cechtar a da choss.
slabrad cechtar a da lam.
Tri slabraid imma bragit.
mórfessiur cecha slabraide conid inund & óenmórfessiur déc.
Co mbeirsium rompur ferda feramail cu trascrand in óenmórfessiur déc cunas tairngend feib ro thairnged a comlín de bolganaib belca for áthi & etrummi.
In tan atchluined boltnugud a námat in tan ra benad cend ind fir díb ra tailfót de thailfotaib in talman.
vel risin carraic clochi.
iss ed atbered in fersin ní da thetarrachtain gaili na gascid berair in rumpudsin, acht fá baltnugud in bíd & in lenna fil issin dunudsa.
na ngeibsium eill nári cu n-imthig athach leo co taí tastadach conda bic in tond inburbi chétna.
Dar ar cubus ar Medb.
Is nemnech & is dochoisc in tuarascbail.
Nemnech dochoisc cách issa tuarascbail bar Cú Rui.
C .i. cia é bar Ailill.
Ni handsa mac na tri curad atrubart a chianaib .i. Uma mac Remanfisig.
Errgi Echbel.
Celtchair mac Uthidir.
Is éicen in n-airetsin da slúag ica chomét.
a théit i crích a bidbad daig a gaili da chomus .i. Uanchend Arritech & níra slán acht a oenbliadain déc.
nira chaith a chuit riam na tairced do cach óen no bid issin taig.
Unsea riusain anair anechtair ar Crom Deroil.
Atcondarcsa and budin da daescarslúag oenfer eturru.
Suasmael dubrintach fair mocolsúli móra oengela ina chind.
Aged ethiopacda slemangorm aci.
Bratt ríbáin i forcipul immi.
frithchuman umaidi ina brutt uasa braini.
sithbacc creduma ina láim.
Clucin ceolbind ina chomaitecht.
Bertaid a echlasc barin slúag co tárcend suba & sogra dond ardríg & dond tslúag Sothib & is fursidi in tuarascbail ar Medb.
Sothib cách 's a tuarascbail bar Cú Rui.
Cia sút bar Ailill.
Ni handsa bar Cú Rui.
Róimid rígóinmit sin ar Cú Rui.
Ónmit Conchobuir.
Ni rabi d'esbaid nach do chumaid ar duni d'Ultaib riam ara tucad da ari acht co facced Róimid rígónmit.
Unsea riusain anair anechtair ar Crom Deroil.
Atchonnarc and fer corcarda cétliath i carput chendphartech ás echraid uraird.
lend ilbrecc ingantach imbe.
co n-imdénam órsnáith.
Fail óir dano cechtar a da lám Fánni óir im cach mér da meraib.
Airm co n-imdenam órda lais.
noí carptig remi.
&ix.
carptig na degaid &ix.
carptig cechtar a dá tháeb.
Is urdnidi & is rígda in tuarasgbail ar Medb.
Is rígda & is urdnide tí 's a tuarascbail ar Cú Rui.
C .i..
cia sut bar Ailill.
Ni handsa bar Cu Rui.
Blad Briuga mac Fiachna a Temair na hArdda.
is éicen na noí carptigsin imme.
cach conair téit.
arní eistensom ra hirlabra neich din tslog acht réa n-irlabrasom. gaíni a comrade do neoch aile acht dósom.
Unsea riusain anair anechtair ar Crom Deroil.
Atconnarc and budin rígda romóir.
Oenfer ina airenuch sáic.
folt fraechda fordub fair.
ell n-ailgen issin dara hoil dó Cubur fola fordeirggi issind óil aile dói.
frecra mín munterda in dara fecht.
frecra andiaraid in fecht aile.
Onchú obeli cechtar a da gualand.
Sciath taí tailgel fair.
Claideb gelnduirn leis.
Sleg mór míleta ra aird a gualand inn uair ras geib a grith slegi.
Dobeirseom béim d'erlaind in rogai bara dernaind co maidend lán ármide meich de sponcaíblib tentidi dara slind & dara fográin inn uair ras geib a grith slegi.
Cairi dubfola da lind aduathmar aidchi remi arna denam tria druidecht da folaib.
con & catt & druad cu fobairthea cend na slegisin issind lind nemi sin.
In trath na thiced a grith slegi.
Darar cubus in tuarasgbail ar Medb.
Is nemnech cach 's a tuar-asgbail ar Cú Rui.
on cia sút bar Ailill. Dubthach Doel Ulad sin ar Cú Rui.
Fer nara thuill buide ri nech riam.
inn úair is crech ac Ultaib ule.
is crech acisium a oenur.
In Luin lúathéchtach Celtchair na láim ar íasacht.
cori fola forderggi rempi.
arna loscedsi a crand vel in fer no biad fóthi meni fothraicthe sin choire.
fola nemi hí & ic tarngiri chatha itási.
Unsea riusain anair anechtair bar Crom Deroil.
Atconnacsa and buidin aile.
fer féta farsaid findlíath ina airenuchsaide.
Bratt glefind immi.
co n-achárimlib argit oengil.
Léni alaind oengel i caustul fri cnes dó Maeldorn finnargit fa choim.
Cráeb chréduma ra haird a gualand.
Binnius airfitig inna guth.
airlabra airard admall aci.
Darar cubus is brithemda & is gáeth in tuarascbail ar Medb.
Is gáeth & is brithemda cách 's a tuarascbail bar Cu Rui.
ón cia sút bar Ailill. Ni handsa.
Sencha Mór mac Ailella meic Maelchlóid.
a Carnmaig Ulad.
Sobérlaid fer in talman & fer sídaigthi slúaig Ulad.
Fir domuin án turcbáil co funiud.
no sídaigfed da thrí findfoclaib.
Unsea riasain anair anechtair ar Crom Deroil.
Atconnarc and budin fég fíralaind.
Gilla óc aítidach inna hairenuch.
folt buide buanchlechtach fair.
In breth na fetand in láech fil remi da brith.
beridseom hí Is gáeth & is glicc in tuarascbail ar Medb.
Is gáeth & is glicc in tí 'sa tuarascbail ar Cú Rui.
Cia sút bar Ailill.
Ni handsa.
Caíni cainbrethach mac Sencha meic Ailella sin & in breth na beir a athair & na fetand beridseom hí Unsea riusain anair anechtair ar Crom Deroil.
Atcondarcsa and tríar úathmar allmarda co putrallaib imgerra urardda co n-étaigib allmarda liathodar impaib.
co tri gothnib umaidi i llámaib dessa leo.
co trí lorggaib iarnaidib ina lámaib clí ni labair nech díb ri araile & ni labair nech din mórsluag Is mogda allmarda in tuarascbail ar Medb.
Is mogda & is allmarda in lucht isa tuarascbail ar Cu Rui.
on cia sút ar Ailill. Ni handsa ar Cu Rui.
Tri dorsid rítigi Conchobuir and sin.
Nem & Dall & Dorcha.
Tuarascbail in chetna braini tanic issin fachthi dibsin.
Nuchun airrecht in druí mór nimthathand a tuarascbail do thabairt ó sin immach.
Is iat Ulaid sút tra bar Medb.
Is iat écin bar Cu Rui.
In ra samlaid riam na hiaram.
vel in fail i tudchaisin vel remfaistini acaib.
Nad fetamar má tá ar Cu Rui.
fail san dunud nech rafitir ar Medb. Atá sinser Cland Dedad bar Cu Rui .i. Gabalglinni mac Dedad fil is é dall bliadan isin dunadsa ica gairi.
Tiagar da iarfaigid de in ra hairichlit.
iarfaigther de cia hairichill tucad forru.
Cia ragas and bar Cu Rui.
Táet Crom Deroil & Faenglinni mac Dedad.
Tancatar rempu connice in tech ra bi Gabalglinni ica gairi.
Cia so ar eseom.
Crom Deroil & Faenglinni mac Deroil and so ar iat ga iarfaigid dítsu in ra bi i tarngiri vel i fastini a taidecht Ulad vel in fail rithalim forru.
má tá Is cian atá i tairngiri a taidecht ara rithailit.
Is é a rithalim.
Teg iarnaidi & da thech claraid immi.
teg talman foí anís.
lecc imdangen iarnaide fairside & na fríth da chrín & do lassamain.
da gúalach ra timmairged issin tech talman conid forlán.
Iss ed ra thairngered dún co timmairgfitis mathi Ulad i n-oenaidchi.
issin techsain.
Atát secht slabraid uriairn sund fa chossaib ind lepthasa ra hairichill chengail & forríata a cengul dona secht coirthib failet forin faidchise immuich.
Tancatar rempu issin tech.
mbaí Medb & Ailill & mathi na cuiced. adfetaiter dóib mar ra airichlit Ulaid.
Tiagar d'ferthain failti Nech uaitsiu & uaimse a Chu Rui ar Medb.
Cuich ragas and far Cu Rui.
In dias cetna ar Medb.
amp curap amlaid ferthair failte friu uaimse co mathib choicid Connacht & uaitsiu cu mathib da cuiced Muman.
Dobersa cid aichni bar Cu Rui arinti receras in fálti in ra síd vel in ra debech.
Uair mad é Dubthach Doel Ulad receras is ra hessíd táncatar.
Mad e Sencha mac Ailella recras is ra síd tancatar.
Lotar rempu conici bail i rrabatar Ulaid forsind faichthi.
Mo chen bidchen do thichtu a ardrí ardectach ardúasal Ulad ar Crom Deroil ó Meidb & o Ailill & o mathib cuicid Connacht leo.
Mo chen bithchen do thichtu a ardrí ardechtach Ulad ar Foenglinni mac Dedad o coin Ruí mac Dari cu mathib da coiced Muman failit tall isin dunud.
Tarisi lind & tarisi risin ríg.
ar Sencha mac Ailella. ni do denam uilc na hirgaili tancatar Ulaid acht ar medarmesci á Dún Da Bend co Cliu Máil meic Ugaine.
nira miad leo dul assin chrich co mbetís aidchi longphoirt inti.
Tancatar rempu cunice bal rabe Medb & Ailill & Cu Rui & Eochu cu mathib na tri cuiced.
ra innisetar doib.
Ra cuirit in t-aes dána & na hairfitig & lucht airgarrdigthi co hUltaib céin ro bas ic errad tigi doib.
do gardigud & d'airfitiud doib.
Ra curit techta chucu da rad riu in laech bad ferr d'Ultaib do brith rogai tigi doib.
Ra erig imresun dug ac Ultaib immi sin.
Atraachtatar cét curad comchalma díb ara n-armaib in n-óenfecht.
Cura sidaig Sencha mac Ailella iat.
Táet Cu Chulaind and ar Sencha.
ba thómos a thigi thancabair & bid fora faesam curos tí arís.
Atraacht Cu Chulaind.
Atraachtatar Ulaid ergi n-oenfir i ndiaid Con Culaind.
Sillis Cu Chulaind farin tech is mó ro baí 'sin baili.
Is eside in tech iarnaide immá rrabatar in da thech claraid.
Tancatar lucht a frithalma chucu & ra hatód tor tened dermár dóib.
Ra deoraintea airigthi bíd & lenna dóib.
Cach faicsi thiced d'aidchi ra étlaitis lucht a frestail & a frithalma ar oenferaib uathu.
riacht in fer ndedenach coro iad in comlai da éis. Co tucait na secht slabraid uriairn forsin tech.
ro cenglait dona secht coirthib cloch batar forsind fachthi immuich.
Tucait tri coícait goband cona mbolgaib goband da gressacht in tened.
Tucait a trí tim-chuardda imman tech.
ra hadnad in tene anís & anúas issin tech.
Co tanic robruth in teined trisin tech anís.
Cura thromgairset in slúag immon tech.
curba thaí tastadach for Ultaib.
n-ebairt Bricriu. A Ultu ca rét in bruth romór gabas ar cossa.
acht is irdarcu damsa sanas ná do neoch aile égem.
dar limsa atathar icar loscud anís & anuas.
is forríata in tegdas.
Biaid cur da findfam bar Triscatail Trenfer ic érgi.
tabairt bulli da choiss issin comlaí n-úriairn bai rissin dorus. Nira chneit & nira geis & nira guais in chomra.
Ni mandernais da fled d'Ultaib a Chu Chulaind bar Bricriu.
dosratais i cró bidbad iat.
Na gáb a Bricri ar Cu Chulaind.
Dagensa dom Chrúadin ni triasa ragat Ulaid uli immach.
Sádis Cu Chulaind a chlaideb co ránic conici a elta trisin tech iarnaidi & trisin da thech claraid.
Tech iairn and so bar Cu Chulaind etar da thech claraid.
Messu cach maín on bar Bricriu Orgain Dind Ríg C ID dia tá orgain Dind Ríg.
Ni handsa.
Boí Cobthach Cóel Breg mac Ugaine Móir i rrige Breg.
Baí dano Loegaire Lorc mac Ugaine i rrige Herend.
Ba formtech Cobthach fri Loegaire im ríge Herend corra gaib fergg & galar de coro sergg a fuil & a feóil de.
conid de ro boí Cóel Breg fairsium & ní roacht marbad in Loegaire.
Ro gaired dó iarum in Loegaire co farcbad bennachtain ocai ria n-écaib.
In tan didiu dolluid a bráthair chucai issin tech brister coss erín chirci for lar in taige.
Nírb irsan do galar or Laegaire.
Is tairise ón or Cobthach.
Dochuaid ass uile anísiu eter fuil & chnáim eter bethaid & indili.
Doronsáid fuachtain frim a gillu .i. coss na circe do brissiud.
Tucaid ille co tucursa cumrech impe.
Fe amai or Laegaire.
Is meth & milliud dond Is tabarta i n-éslis.
Tairsiu imbárach or Cobthach co raltar mo fertsa latt ar atbélsa ar lúath Maith or Loegaire dogéntar.
Maith tra or Cobthach ria rigna & ria rechtaire.
Abraidsi ba marbsa can fis do neoch aile.
domberar im charpat & altan scene im láim.
Doraga mo brathair co dichra dom chaíniud.
Bés rosia ní uaimsea hé Ba fír són.
Doberar immach in carpat Dothaet a brathair dia chainiud.
Téitside cona tailce fair anúas.
Nos clanna in sciain ind oca fordrund co tuargaib cend ass i coirr a chride conidro marb.
Foracaib Loegaire mac .i. Ailill Áine.
Ro gabside ríge Lagen.
Nirbo lór dano la Cobthach in chetfingal co tart argat do neoch dorat dig tonnaid do Ailill combo marb de.
Iar sin ro gabsom rige Lagen.
Foracaib dano Ailill Áne mac .i. Moen Ollam.
amlabar side dano combo fer mór.
Laa dó didiu issin chluichimaig oc immáin.
Dorala camman dara lurggain.
Románicse on or se.
Labraid Móen or na gillai.
Labraid a ainm ond úairsin.
Congairther fir Herend do Chobthach do thomailt fesse Temrach.
Labraid dano cumma chaich. In tan didiu rop ániu dóib ic tomailt na fesse' batar in t-aes admolta forin lár oc admolad ind ríg & na rígna & na flathi & na n-octhigern.
Maith didiu or Cobthach in fetabair cia as féliu i n-Herind.
Rofetamar or Craptine .i. Labraid Loingsech mac Ailella.
ronanacsa i n-erruch coro marb a oendam damsa.
Is hé as féliu rofetamar ar Ferchertni Ronanacsa dano i ngaimriud coro marb a oenboin dam.
Eircidsiu lessium dano ar Cobthach ar is feliu andúsa.
Nipa messaitiseom desin or Craiptine & nipat ferddesiu.
A Herind duibsi im ol Cobthach.
Mani fagbam ar n-inad inti or in gilla.
Dlomtair iarum.
ragmait or in gilla. Siar or Ferchertni.
Tiagait iarum co rríg Fer Morca .i. Fir Mora batar immon Luachair n-Dedad thíar.
Scoríath iss hé ba rí dóib, Cid doforfuc or Scoríath.
arndlomad do ríg Herend. Fo chen dúib or se.
Bid inund techt no anad dún céin no mbeosa.
Robar bia degcommaid.
Ingen la Scoríath.
Moríath a hainm.
No bithe 'coa forcomét co lléir.
uair na frith céili dingbala di fo chetóir a mmathair oca comét.
Niro chotlaiset a dá súil ríam acht indala n-ai oc aire a ingine.
Ro charastar im ind ingen inti Labraid.
Baí comairle eter in n-ingin & Labraid.
Ro boí urgnam mór la Scoriath do feraib Morca.
Is ed comairle dorónsat Craiptine do seinm suantraige iarsind ól co comtholad a mmathairsi.
co rroissedsom in n-imdaí Ba fir son im.
Niro cheil Craiptine a chruitte dadaig coro chotail in banscál.
co comarnaic ind lánamain.
Nirbo fota trá iar sin coro dúsigsi.
Erig a Scoríath or si.
Is olc in cotlud ataí ol si.
Anál mnáa lat ingin Cluinte a hosnaid iar ndul a menmairc uathi.
Atraacht iarum Scoriath.
Fintar cia doróne so or se.
coro gabtar claidib dó fó chetoir.
Nicon fes cia dorone.
A cind dona druidib & dona filedaib or se mani fintar cia doróne Bid d'anim duit or Ferchertne do munter do marbad.
Do chend dano ditso féin ar Scoríath mani aprai.
Apair or Labraid Is leor mo mudugud m'oenur.
Is and asbert Ferchertne Ni ceilt céis céol do chruit Chraptine co corastar for sluagu suanbás consrec coibnius eter sceo Máin Moríath macdacht Morca mo cein lúag Labraid.
Labraid or se condranic frie iar for tálgud do chruit Chraipthine Ro mertsom a muntir i ssuidiu.
Maith tra or Scoríath nicon terglansamni céli diar n-ingin cosin nocht ara seirc lind Ciano bemisni ica thogu iss é fuarammar and Déntar ol is taig ol se & tabar a ben fora laim Labrada & ni scersa fris or se corop rí Lagen.
Dothaet iarum a ben chucai & foid leis.
doberat sluagad fer Muman iar sin co rroachtatar Dind Ríg in cetorcain.
atroas techt arin orggain co ndernsat comairli mbrecaig ind oic amuich .i. C raptine do dul forsin doa in dúni do seinm suantraige don tsluag innund condarralad dara cend.
in sluag ammuig do thabairt a n-aigthe fri lár.
a mmeóir ina cluasaib conna cloistís in seinm.
Combó .i. dognithe and & co torcratar ind fir & co ndechas arin dún & co ralad ar in tslúaig & coro hort in dún.
Ro boísi dí forin tsluagud .i. Moríath.
Nirbo miad lesi dí a mera do chur ina cluasaib ria céol fessin.
co mboí tri thráth ina cotlud ar niro lamad a gluasacht.
Unde mac Lonáin.
Feib conattail Moríath múad fiad slúag Morcae mó cach scéol dia n-ort Dind Ríg réim cen tréis.
dia sephaind céis centoll céol.
Ro gabsom dí rige Lagen iar sin & batar core & Cobthach & is and ro boí a sossadsom i n-Dind Rig.
Fechtas im ro gabsom & lánrige la Cobthach.
Ro chuirestar iarum innf Chobthach do denam a menman & do airiuc thuile dó Dorónad teg lesseom dano ara chind Chobthaig.
Imchomnart im a tech d'iurn eter fraig & lár & chomlada dorónad a tech.
Lagin oco denam bliadain lán & doceiled athair ara mac & mathair ar ingin.
Is dó atá nit lia Lagin rúni.
Is and doronad a tech i n-Dind Ríg.
Ro cured dí Cobthach dond irgnam & dolluid ríg imbi do rigaib Herend.
Forémdes im o Chobthach dul issin tech co ndigsed máthair Labrada.
a druth.
Is ed dorroíga in drúth bennachtu Lagen.
soiri a chlaine co bráth.
Ara aithius dia mac dochuaid in ben.
Esseom féin .i. Labraid oca ferthaigis.
Luidseom arnabarach do chluichi frisna gillu isin léna.
Co n-accai a aiti hé Imbridside oenchossid sciach fora druimm & fora chind ind Labrada.
Is dochu or se bid echt la mac echt latso.
Olc duit a gilla or se rf Herend do thocoiriud co trichait rig imbi cen bith ria mbéolu oc airiuc thuili dóib.
Gebid imbí iarum.
chucu issa tech. Tene duib or se & lind & biad isa tech.
Is cóir ar Cobthach.
Nonbur dó for lár in taigi.
srengait in slabraid baí assin chomlaid ina ndiaid conda ralsat arin coirthe i ndors taige & ro sutea na tri choícait bolg goband doib immon tech & cethrur oclách for cach bulg combo te don tslúag.
Do mathair a Labraid ar na óic.
Nathó a maccucan or si.
Dénasu th'einech thriumsa ar atbelsa chena.
Orggthir tra Cobthach Coel secht cetaib & co ríg imbi.
Inde dicitur.
Tri chet bliadan buadach rím re ngein Christ compert nóeb.
nirbo bratharda ba holc orta Lorc la Cobthach Cóel.
Cobthach Cóel co tríchait ríg ro n-ort Labraid lirdes muad mac meic Loegaire din lind i n-Dind Rig ra hort in slúag.
is desin asbert Ferchertne file.
Dind Rig ropo Thúaim Tenbath fariach rop ua find bebsait brusius breosus bure lond Labraid lath ngaile hua Luirc Lugaid loeg lond sanb Setna sochla Coel Cobthach cond mál Muridach mandras arma brathar athar ollam Máin maccu ána Ugaine .i. Máine Ollomsom i tossaig Labraid Móen iar sin.
Labraid Longsech im o luid for longais.
Orggain Dind Rig in sin.
Niall Frossach Buí rí fírén forglide fíal fossad flaithemda i n-ardrígi for Herind .i. Niall Frossach mac Fergaile.
Ba maith Heriu fria remis.
Boí mess & class & íth & blicht fria lind & boí cach óen fora duthaig oca.
Dorecmacht fecht n-óen and móraenach i Taltin lais co forglu fer n-Herend imme.
Ra córaigit dano ríg rogmara & rigna rosclethna & tóisig na túath.
a n-airig.
for foradaib airegdaib ind oenaig.
Batar im maccaími & dreittil & láith gaile na n-Gaedel for dírmaib dronaib tendroscachaib ic ferthain graffand issind óenuch.
A mbatar and dofic ben do saigid in ríg & mac na hucht.
dobert i n-ucht in ríg.
ardo rígi & ar do flaithemnas or si finta damsa tria firinni flatha cóich athair collaide in meicsea ar ni fetarsa fessin. Ár thongimse féin fót firinni flathasu & fón ríg follomnaiges ind uli dúil nach fetar cin o ferscal fri hilbliadna innassa.
Tochtais in rí andside.
In dernais lanamnas rebartha ri mnaí aile for se.
na ceil or se ma dorónais.
Ni chel or si.
Doringnius.
Is fír ar in rí ra chomraic in bensin ri fer in n-uair remi.
in chompert ro facaibside accisi rolásaide.
rolaside triasin comsuathad it maclocsu.
Coro chompert it broindsiu.
Is é in fersin athair do meicsiu.
fintar cía eside.
A mbátar and dano co cualatar in fothrum assind áer cucu & co nfaiccet in fuath & in n-irchóit n-anachnid oc tuttim for lar ind oenaig coro chuir scuru & daíni for teiched.
Connar thairis issind oenuch acht in rí & úathad malle ris.
Crét tú ar in rí Dune ar se.
dottuc fon innassain ar in rí Ni handsa ar se. Sacart Insi Bó Finni me a bunud.
tech doronad acum & nirb áil dam sáer isin domun do thabairt do denam a erscoir.
Co tánic demon for deilb duine dom saigid & co nderna erscor issin taíg.
niro gab logidecht aile.
acht slectain do.
ro slechtusa dó iar sain.
rom gabsa andside miad & borrfud.
dom thanic tond diummais.
tucad luad for luamna fom.
romfucsat na demna leo.
batar accom follomnugad fri re mbliadan innossa.
In tan iarum rucaisiu in mbreith fíren forglide í mbuaruch forsin nmaí dodechaid dott ail is anddonrala ni uasutsu.
indé iarum tánic ditsu ar th'imdergad foloiside i n-ardda coro scaíl na demna for cach leth.
niro fétsat m'fastudsa.
occo issind aer co tudchadsa for lár amal atchisiu & corom saerad tria firinni do flathasu.
iss í ind firbreth rucaisiu or se forin lenam.
Ro saerad in sacard & rofess athair na noíden tria breith in ríg fon cummasain.
Bá la gein ind rígsain ro fersat na tri frossa .i. fross argit a gil.
is deside ro cumtaigit scrína & ethla náem Herend.
fross fola for glend Lagen.
fros chruthnechta.
Unde Fland Frossach Óenach Talten F ERthair Oenach Talten la Diarmait mac Cerbaill in bliadain ro gab rigi Herend.
Ciarán mac in t-Sáeir a anmchara issind Oenuch.
'na farrad.
Agtair cluicheda & ferthair graifni ind Oenaig.
Tic ben do saigid a fir, issind Oenuch.
atnaig oc liamain a fír for mnai aile.
ro buí in fer oc éligud in gnimasin.
Gebatsa a luige fó láim Chiaráin ar in ben.
Dober in fer a luigi fó láim Chiaráin narbo chintach issin gním ro lí a ben féin.
ba bréc dó Gebid dano cnocc allsi for muneol áit i mbaí lám in chlerig fair & téit a chend de co mboí i fiadnaisi fer n-Herend oc imthecht issind Oenuch & se can chend coro mórad ainm Dé & Ciaráin issin mirbailsin.
Rucad in díchennach la Ciarán co Cluain iar sain dia lessugud airet no chindfed dia a bethu.
ro boí co cend.
mbliadan 'na bethaid ocna manchaib dar éis Chiaráin Co tucad ben chuice fecht and.
coro aíntadaig fria.
coro torrched in ben de.
co ruc mac conid ésen Sogain i mac Mide
Iar comrac dósom im frisin mnaí atbath fo chetóir.
Coro hadnacht leisna clerchu.
cind airtherach immaire Chomgaill áit i fail cross Chomgaill indiu. Co fil lecc & ligi Ambacuc and sin i cumnigud in scéoil do chách.
Conid ingnad d'ingantaib Oenaig Talten in sin.
Ingnad aile in so béus do ingantaib ind Oenaig cétna .i. facsin na trí long ar imram issind áeor uasa.
fir Herend im Domnall mac Murchada ic ferthain ind Oenaig.
Aided Cuanach meic Ailchini Á ED Bennáin ri Irlochra dá mac déc lais & teora ingena.
Senfocal léo.
Ni amlaid foracaib Aed Bennain a maccu.
Mór Muman ingen Áeda Bennáin.
Ro buí admilliud furri i tossaig.
Ni theissed acht co dorus tige.
Rot mairg a Mór ar in guthassind áer úastu.
Ro batar im rigrad Herend oca cungidsi.
Laa and dí co cuala in nguth.
Rot mairg a Mór.
Ba ferr lim dobertha oldaas a bithtarngire.
In ba i tossaig vel i nderiud.
tossaig im or sisi. Doratad iar sin fualang fóthe coro ling dar dúa ind liss.
conna fess cia deochaid.
Coro sir Herind da bliadain.
Coro dubai fri gréin & gaíth hi certib & lothraib.
cona tarlai do Chassiul.
Fingen mac Aeda is é ba ri andside.
Ingen rig na n-Desi leis.
Boí oca cairibside tri thráth.
Laa n-and luid issa rígthech iarsind ingairiu.
conda tarlaic frisin tenid.
Curid or Fingen in cale ucut immach.
Rot bia mo delg ol ind rigan.
foí lee innocht.
Ni maith or Fingen.
Cencop maith bidit ecen.
Nochon ifamni coro foasu lési.
Bid eicen or Fingen.
Tucthar dam in delg Sísi ro deraig dóib .i. ind rígan.
Fácbais ind ingen na ceirte alláthís & téit chuce issin n-imdai.
Can duit a ingen or Fingen.
Is and noda sloinne & donnanic a cíall.
Maith or Fingen.
Tarcaidside comthrom di argut friesi hi tossaig.
Amal ropo matan atraigsi do eirgi lasna caírcha.
Nathó or Fingen.
nat ainisiu arin rigain.
Atraig in rigan co mbaí oc garib impu.
Gaibid or Fingen in mbrat corcra ucut impe.
delg inna rigna ina bratt.
Niba i comairichas frimsa or ind rigan.
Bid fir or Fingen.
Aní ro renais ní chomraicfe fris.
Anfaidsi or is ferr a cenel or Fingen.
Is fria tra dofedar cech degben i n-Herind .i. fri Móir Muman.
Buisi i fail Fíngin co rruc mac dói.
Sechnasach mac Fingin.
Marb Fingin iar sudiu.
Co ndechaidsi co Cathal mac Finguine .i. co rríg Glenmain .i. rige Muman a Casiul in tres fecht.
A Glennamain in fecht aile.
A hÁine in fecht aile .i. Eogonacht sin uile.
dí co Cathal i n-Glendomuin. Tucad dano siur disi i ngait aníar .i. Ruithchern ingen Aeda Bennáin co mbaí oc Dún Chaireda i crích hua Liathán oc ingairiu i ndoíri.
Ba hé dí a hannacol .i. Locht mór do Dún Chaireda innach lúachair bongair dó; maccain congair in airdcheóil.
sech ni n-athgén nim athgeoin.
Co tucad mac Mo Cherdda cucce.
Óinmit side & fáith Dé Gaib sin a ingen or se.
Maccan congair in ardchéoil sech nim aithgen nim athgeóin.
intí chongair o Loch Léin ar Mac Mo Cherda is daig immon etar céin.
Locht mor do Dún Chairedo innach luachair bongair dó; ni fil locht fair acht mad óen.
nad fil lúachair ima thóeb.
De Eogonacht Locha Léin dond ingin ar Mac Mo Cherda.
Atchúas do Móir.
Dochuaidside conda tuc cuicce co mbúi ina farrad.
Dotheigtis im a ndís sethar co mbitís oc caíniud Fingin Is and asbertsi.
In tan docengat in tsluaig timchiull Glendomain atúaid.
dibad marbain Locha Cend ciam mataí a Ruithchernd.
Fingin ba garg ba díglach ba gáeth ba báeth ba brigach.
slemun guide gargg tomtha ba forbaelid a somtha.
Fil mo dáil i llaind Lothra lecht Fingin.
issind insi ata dam lecht Aeda & Damnatan.
Maccan congair i n-Uilind i n-Uilind maccan congair atche Femin im Loch Cend atchi Loch Cend ca nad mair.
Is annam iar n-imrim ech eter Chassel & Loch iniaite én finnabrach feras amran imma droch.
Boí im Cathal oc cloistecht friesi i tóib in muini.
Is and atrarach side & asbert.
Is deithber cencop mór mo thuasa.
inid diliu imradud in marbain innousa.
in marbán oro bi i n-úir bliadain no lathi. is a dagdoinacht conoí cona dermatar a choí A ben ucut na fer mol frisin marb dochuaid do don car nech na dingnea th'étail co ndig fessin do ecaib.
A fir ucután amne uair fomairnecsa oc coe.
bid sí do sercsu bas ni nad mair inti cetabuí Nocho n-accasi tra oca chaíniudsom ond uair sin.
Dorat dí Mór in Ruthchern do Lonán mac indig.
Ro baiside for fogail i fail Chathail.
Co tarat Mór a síair dó Fechtas and tanic rí na n-Dése.
For láim Chatail no bíd Lonán.
Érigsiu a Lonáin riasin ríg.
Na glúais Lonán mac Findnig or Mór aníar A síd iarar imbir Niba danu frí grithu nib' athiu fri cure in laech hé dia tailcibe laech dolleice a suide.
siar dí in Lonán & a ben co maccaib Aeda Bennáin. Dos-narraid Cuano mac Cailchín o Liathmuiniu co rruc a mnaí o Lonán.
coro gonad fadéin.
co n-erlai iarna guin co rranic síar.
Is iar sin ro fuacrad cath o maccaib Aeda Bennáin for maccu Cathail .i. ar nocho roacht ind lanamain siar dia n-inchaib.
dano ro boí cuit do maccaib Cathail ocon tsarugud.
Cindas churfither in cathsa or fir Muman.
mad meic Cathail tiasat i n-agid mac n-Aeda.
immotáeth dóib ar chomúaill.
Tiagait dí meic Aeda i n-agid na n-echtarthúath sair .i. na n-Désse & Hele & Múscraige Bregoin & Airthir Femin & Fer Maige.
Cuanu ba hé rí Fer Maige Fene.
Meicc Cathail dano ar cind Chorco Loigde & Chorco Duibne & Ciarraige & Chorco Bascind & Chorco Mrúad.
In tres laa dí resin cath.
is and tanic triar aesa cerdda co Cuanaig.
Bui Cuano oc taffond.
Teit chuccu.
Can dúib or Cuanu.
cia no saigid Aes cerdda atancomnaic.
Co Cuanaig saigmít.
Ro marbad Cuanu hi tress indossa or se.
Is and asbert in tres fer.
Anim do neoch bith cen tech.
masa fír athguin Cúanach; fibthair im maig di suidiu cen deme do Liathmuiniu.
Asbert araile.
Nirbo dithrub cosindiu.
in tslige do Líathmuniu.
immusretís cossa ech Muman i mbethu Chuanach.
Asbert in tres fer.
Cossin laithe ro nuagad.
ganem im thoíbu Cúanach; ba aicde na dairthech ní comla ri Dún Liathmuni.
Fo chen dúib or se.
messe Cuano.
Fe amai or seat.
nit ricfam.
Ro scichis deit féin.
Bia marb ria cind bliadna.
Doratad iarum in cath.
Lonan im aníar i n-agid Chúanach.
Ro memaid tra ria maccaib Cathail as Indiu Mór co lLuachair n-Dedad.
Ro memaid dano re maccaib Aeda sair co Cend Currig.
Adogrind im Lonan inní Chuanaig.
n-Dubid immatarraid dóib. Dobeir Cuanu forgab for Lonan co mbuí triit Oc soud do Chuanaig ass docuiredar cuilend athorbai i ngabol Chuanach conatarla faen.
Dober dano Lonas fuasma do gai mór indseom.
ni thuidchid de co tall a chend de.
Is and asbert Mac Mo Cherda.
Dresfid huinnius & fern.
do taig indiu a Ruithchern.
biaid brattan fuidb im nech.
fo daig ilmonsa Cuanach.
Sescand Cluana maccú Birnd.
dobert Bodb echt n-amra n-ind.
deccaid i tóeb ind lenai.
lecht Cuanach meic Cailchenai.
A chuilind ind athforbai rolais ar cossa amrai olc sén uare ardotbí aithechthuathi dia slabrai.
Is úarach innocht aithgelach Cúanach.
a dagben in banna bán.
a ingen a oínmaccán.
Ba fir son niro an aice in n-aidchisin acht in triarsin.
Aided Cuanach meic Ailchini in sin, Echtra Laegaire meic Crimthainn B Atar Connachta fecht and i ndáil oc Enloch for Maig Aí Cremthand Cass iss é bá rí Connacht in tansin.
Ansait ina ndáil in n-aidchisin.
O 'trarachtatar matin moch arna-bárach co n-accatar in fer chucu triasin ciaig.
Bratt corcra coic-diabulta imbi.
Da sleig cóicrinni ina láim.
Sciath co mbuali óir fair.
Claideb orduirn fora chriss.
A mong órbuide dara aiss.
Tabraid fáilti dond fir dotháet chucaib or Laegaire Líban mac Crimthaind.
Macsaide is áinem ro boí la Connachta.
in Laegaire.
Fo chen don láech nad athgenamar or Laegaire.
Is bude lim or se.
immotracht or Laegaire. Do chungid sochraite or se.
Can duit or Laegaire.
Do feraib side dam.
Fiachna mac Retach m'ainmse.
Mo ben iarum rucad uaim .i. rofuc Eochaid mac Sáil.
Dorochairside limsa i rroí chatha.
co ndeochaid co mac brathar dói.
Co Goll mac n-Duilb rí dúin Maige Mell.
Doratusa secht catha doside.
ro memtatar form uile.
Forruacrad iarum cath lind indiu.
Do chungid chobartha iarum dodechadsa.
Is and asbert.
Aildiu maigib Mag Da Cheo.
immaluadet linni cró cath fer side lán do gail ni cían di siu inid fail.
Tindsamar fuil fichda fland a corpaib segda sóerchland; fora collaib ferait brón.
bantrocht dían derach dímór.
Cetorggain Cathrach Da Chorr.
imma rabe táeban toll; dorochair co cind fri cath Eochaid mac Sáil sirechtach.
Trén ron bagi Aed mac Find.
in n-irgail n-uallaig n-adrind;
Goll mac Duilb dondmeic Nera ron bagi mór caemchenna.
Maithi m'eich.
áilli mo mná me fadéin ni hed namma; urrand argait & óir teit lim cach duine dian áil.
Findne gela na lláim co comarthaib argait báin co claidbib glanaib glassaib.
cornaib cruachaib comrasaib.
Co comarlib in chatha ar belaib a findlatha; cengait dar gaó glassa.
buidni bána barrchassa.
Crotait irgala ecrat orcit cech tír fonuaprat caín cengait uili don chath.
sluag dían deligthe diglach, Deithbir dóib cid mor a mbríg.
at meic rigna & ríg; fil fora cennaib uile monga áille órbuide.
Co corpaib mínib massaib.
roscaib rélib rindglassaib.
fiaclaib glainib glanaib belaib dergaib tanaidib.
It maithe fri guin duine.
binne fri úair cormthige sech it suithe for rannaib.
era for fidchellaib. Findne gela La sin imsoí úadib.
Mebol dúib or Laegaire cen chobair ind Fonópairside .i. láech ina díaid.
Gaibidside remib fon loch.
gabaitseom dano ina diaid.
Co n-accatuar a ndúnad ara cind.
in cath i n-agid araile.
Esseom rempo co rranic a ndúnad .i. Fiachra mac Rétach.
Condrancatar i suidiu na da chath.
Maith a Fiachnai or Loegaire condricubsa frisin tóesech anal .i. laech.
Roticubsa im or Goll mac Duilb.
Immostuarcat a ndíb coícdaib.
co tulaid Loegaire ass a choicait i mbethaid iar tuitim Guill cona choecait.
Maidid in cath remib iar sin co ralad a n-ár.
Cáit i tá in ben or Laegaire.
Atá i ndún Maige Mell ol Fiachna.
leth in tslúaig impe.
Anaid sund co ndarisa mo choícait or Laegaire.
iarum Loegaire co rranic a ndún. Ro bas im oc gabáil in dúine.
Bid bec torbai or Laegaire.
Dorochair for rí & dorochratar for coím.
Lecid in mnai immach & tabar slan dúib taris.
Dogníther ón.
is and asbertsi oc tuidecht immach .i. Osnad ingen Echach Amlabair.
Nip inmain lá negtar fuidb fo bíth corpáin Guill meic Duilb.
nech ro charusa rom char ni sceol Laegaire Lí Ban.
Ba mellchu lim dul dáil i ngnais Echada meic Sáil.
meti ni badam béo.
d' ingnais rig Maige Da Cheo.
Iar sain carsor Goll mac Duilb las ngontais scaíltis fuidb.
fo reir n-Dé tiagsa immach dochum Fiachnai meic Retach.
Loegaire iar sin co tarat a láim i;;áim Fiachna. foid ra Loegaire ind adaigsin .i. Dér Grene ingen Fiachna.
dobreth .i. ban da choicait laech.
Anait leo co cend mbliadna.
Tiagam do fis scél ar tíri or Laegaire.
Dia tísaid aridisi or Fiachna berid eochu lib.
na tairlingid díb.
Dognither ón.
Tiagait co rrancatar a n-oínach.
Connachta andside bliadain lán oca chainisium.
conda fairnechtar i n-oendáil ara cind.
Ro lingset Connachta do failti Ná taet or Loegaire.
Do chelebrad díb dodechamar.
Nacham fácaib or Crimthand.
Rige teora Connacht duit.
a n-ór & a n-argat a n-eich & a sréin & a mna coema dot réir & nachan fácaib.
Conid and asbert Loegaire.
Amra sin a Chrimthain Chaiss carma imthecht da cech frais.
immáin catha cét míle techt a rrige i rrige Ceol soer sirechtach side techt a rrige i rrige.
ól a stabaib glana acallaim neich no cara.
Mescmai fairind óir buide for fidchellaib findruine; donfairic ól meda mind la fíanlaech n-uabrech n-imrind, Is í mo bensa féine ingen Fiachna Der Greine.
iar sin co n-écus duit ben cech oenfir dom choicait.
Tucsam a dún Maige Mell core.
cornd tucsam Osnaid canair muir ingin Echach Amlabair.
Amra sin a Chrimthain Chais basa fiad a claidib glais; oínadaig do aidchib side ni thibér ardo ríge.
Iar sin ro soí uadib isa síd doridise.
conid fil i llethrige in tsída fri Fiachna mac Retach .i. i ndún Maige Mell & ingen Fiachnai inna farrad, Cath Carn Chonaill D IArmait mac Aeda Sláne.
Sinech Cró rod n-altsom.
N o bertis Connachtai a búsi.
Co tarat imchossait móir eter Diarmait & Gúaire Aidne Is and asbertsi.
A Diarmait a mallchobair.
uamain Gúaire fonfodair.
arit anmand cloíthe cath tair chucund a duinebad. Leic do Diarmait na raid friss.
in cath ní héol n-irradais.
denaid choirm do mar atá foid chucai dothaideba.
Rúanaid asberthe co se frisseom ar mét a áne indiu is lobrán i mac Mide Diarmait mac Aeda Sláne.
Trícha tinne tricha bó fuirec ceniuil ferguso icdaí dartaid i cind gait ina forreith do Diarmait.
Bet fir móir ar maccain bic co ti ar cobair co Grip.
bid daim ríatai loíg ar mbó co tí cobair Diarmata.
Ro hícc ní dissi im in chossaít.
Dorat Diarmait láim dar Connachta co raimid riam for Guaire Aidne coro giallsaide dó fri rind cliadib.
arforacaib Cámine Indse Celtrado Guairiu nad gebad fri hócu. arro boí Cámmine tri thrath oc troscud for Guaire Aidne. Mad cóir la Dia or Cámmine in fer fil hi comthairisim frimsa niro thairise fri naimtiu.
Dothaet d'aurgaire slechtaid do Chamini Doreilced in t-aurchorsa or Cammín.
Comlúath sin dano or Cámmine & doberat do réir.
Is de asbert Cammin.
mbiat faibra fri faibra & findne fri afindne. bidit aithrech a Guaire clerchen fri tarlais tinne.
Iar réir doarbart Mac Dé fri hathlad úaire cride Guaire fo chiunu inna triunu fo Gúaire Taich dí Guaire for leith assin chath & a gilla.
Ro gab in gilla bratán riamnaige.
ro fon & dorat do Gúaire.
unde Gúaire Átlochur do Dia i n-etad innocht dom feis hénecad rom buise adaig aile dombert mbú Mac Maire.
Dolluidseom do giall fri claideb do Diarmait.
Maith or Diarmait cid ara ndéine Guaire in rofeili ucut.
Inn ar Dia fa in ar duine.
Mad ar Dia dobéra ní innossa.
Mad ar duine ni thibre ol atá co feirg & luinne.
Dotháet chucu.
Ní damsa a Gúaire ol in drúth.
Cingthe sechai.
Ní damsa a Guaire ol in clam.
Rot bia or Guaire.
Focheirt a gaó dó Ní damsa or a cheili.
Focheirt in scíath in delg in mbratt in criss.
Ni tam or Diarmait.
Tair fon claideb a Guaire ol Diarmait.
Ni dam a Guaire or in ceile Dé An bic a Diarmait or Guaire co tall mo léni dím don cheiliu Dé Maith or Diarmait ro giallaisiu do ríg aile .i. do Mac Dé.
Aso mo giallsa duitseo im ol Diarmait.
Slechtaidside do Guaire fo thrí Nip ancórai trá ol Diarmait co ndigis ar mo chendsa do aenuch Thaillten.
conat rogbat fir Herend do ríg & do chind athchomairc dóib.
Is and asbert Sinech, Cach mac tigirnd timchride tathut áirle limsa de.
dote dessel in broga laiss fuidell mo ruanada.
Ní for braigtib dam ná bó clóithir colg mo ruanado.
is for rigaib focheirt feit indiu in dubcend la Diarmait.
Guaire mac Colmáin in rí ro chacc for croíbu Aidní rolá bualta méit chind bó ar uamon mo ruanadó.
Oro brecca broenán cró léni ndendgorm n-Diarmato; eirred fir cluas catha ní comtig cen illdatha Oro brecca bróenan cró brunni gabra Diarmató usce assa negar Grip ni lustai fri sacarbaic.
O dolecther immasech cranna fianna for cech leth nipo decmaing caiseld cró for crund a durn Diarmató Oro sernatar gai bic i tossuch a n-immaric.
is í dias cíta A gabair & Diarmait.
A Diarmait.
Adnuu ar Guare da rís Sinich co nicos faicéb la biu.
ata biu com Adnuu or sisi ni ric Sinich co ní fil ócu cá himochaid cid na cid nacha fitir nuu.
Luidseom iarum inti Gúaire do oenuch Thailten ar cend Diarmata.
míach argait leis dia thabairt do feraib Herend.
Maith or Díarmait in fer dotháet chucaib.
atethaid a indili oca thig.
Is sárugud damsa truag vel thrén do chungid neich cucai.
Luidseom dí co mbuí for láim Diarmata.
for foradaib bít and a lláasin.
Ni comtich nech ní chucaiseom.
Bá machtad leiseom ón.
Medón laí arnabárach.
maith a Diarmait ar Guaire.
Epscop do gairm chucumsa co tardsa mo choibsena dó Cid so ol Diarmait.
nach mana éca latsu damsa a Diarmait. Áit i taat fir Herend etar thrúag & trén nad cunnig nech díb ní chucumsa.
Ni raigebthar fort or Diarmait.
miach argait duit sund út.
Atá argat im limsa or Guare.
Atraracht iarum & nos tairbir assa díb lamaib.
asberatsom ba lethfota a lám ond uairsin oc rochtain na céli n-Dé Dogniat iarum ógsíd .i. Diarmait & Guare.
ro gabsat fir Herend inní Guare do chomairlid & do chind athchomairc dóib.
Senchas Ailiúin Chobthaig D UBthach Dornmar mac Eogain rí Muman.
Ben ambrit leis.
mór im a túathi na mná No bíd dano in ben oca chomét co lléir.
conna comrised fri mnaí n-aile.
Batar fir Muman oca chairigud cen chlannugud do denum.
Dochuas uad do chungid ingini as áillem no beth la Mumain do chungid dó Foríthdó iar suidiu Fedelm Foltbuide ingen Díníl o Chum Dínil i crích Corco Duibne i r Ros Tuascirt.
Tic in tecta aníar co n-erbairt frisseom.
Dolluidseom iarum do feiss lassin n-ingin.
Dollotar co mbatar issind faithchi uile a munter.
Dolluid in ben immach co rrala cor impu for tuathbiul conna cungnetar nem na talmain.
It é clama bodra.
Iss ed ruc a ech inní Dubthach co tech a ingini buí issind faithchi .i. Ethni Thoebfota ingen Dubthaig.
Olc ón im ar sí soifetsa uile.
Úamse rucad in t-eolas.
imtheitside impu conid rala díb acht in buidre nammá Ni huaimse rucad ón or si.
Ni rolá díb iarum.
Gaibthi síar.
Táet Dínel ar se armo chend dom sénad.
Drui side.
No senaside co ndarala de.
Dotháet ind ingen immach do ferthain failte frisin ríg.
Is cóir duit ar Dínel ferthain failte fris.
is tú doroacht do maith & do líth dúib.
Ba maith on ám a Díneil ar ind ingen dia mbeth iartaige de.
Biaid or Dinel.
bias de or ind ingen. Is and asbert Dinél, A Feidelm a foltbuide béra mac do Dubthach de.
bid fer inraic in cech airm Carpre Cendchotut a ainm.
Genfid i n-inis iar nglind rofestar Eriu imrind gebaid rige regtar fir for Clanna Dedad meic Sin.
Biaid cét mbliadna i flathius bid airdirc a mórmaithius.
genfit adamra na ré nad co tancatar co se.
Finnai cid lethan a lloch & cid mór a anfod traigfid ní bia banna fair.
flaith meic Dubthaig Dornmair. A tír fil la toeb Cláre.
otá Cnámchaill co hÁne.
ni nad raibe fair co se donicfa immed dáme.
Bairend cia soréid uile ásfaid comba lochdaire; biaid immad aittin and hi tírib áillib Érand Femen cid sescand co se & cid rota Raigne dorega scothsemmor ind Charpri chatotchind Baidfidir iarum túaid Buí is and atber Dinel druí díth meic Dubthaig truag n-élang cainfitit tuatha Erand Asfaid carrac fora druim issind acen oc Taig Duind comba fadirc os ler lán in charrac cach leth for snám.
Ra faid iarum timchell sair ecna do thír & muir.
la toib n-Erend erim ngle conda ben fri Bentraige.
O docomce Corpre clí colla fri crích mac Bentraigi; nicon bia senchas iar sin do mac Dubthaig meic Eogain.
Regthair etarru & tír oc búain míanna mór in brig It e dogenat in mbrú síl mac Buinne do Bentraigiu.
Ticfa rí runda aile.
Cobthach di thuib tharrigi.
is leis berthair aittreb ind for Druim Corpri Cotutchind, Biaid caín lind conda ticfat in talcind.
fial etrocht aille sretha bid leo tria bithu betha.
Senchas Ailiuin Chobthaig in sin.
A ben bennacht fort na raid A Trubairt Daniel hua Liathaithe airchinnech Lis Móir oca guide don mnaí Esseom ropo anmchara disi.
Baísi im oca thothlugudsom.
Is and asbertsom A ben bennacht fort na raid imraidem dáil bratha buain; atá irchra for cach ndúil atágur dul i n-úir n-úair.
Imrádi baís cen bríg mbuí is suaichnid ni gais frisgní in n-atberisiu bid dál fás.
bid nessu ar mbás 'siu 'marrí A n-airchend fil ara cind bid mebor linn erim ngand sund ciano cráidem in ríg batin athrig is tír thall.
Riched ní renaim ar chol dam adfither cia dogner; ní nad faigbesu iar sin ni thabro ar ben a ben.
Messe tussu.
tussu mé águr aigde Fiada fó Guidsiu gigsa Comdiu cáid a ben na ráid ní as mó.
Na bísiu ar seilg neich nach maith.
dáig not chuirfe in Flaith ar cel.
Áigsiu águr Crist cen chin náro lámur tríst a ben.
Bid fir on or sisi ro sléchtsi fora bith denmasom in eret ro boi i mbethaid.
Días macclerech D ÍAs macclerech ro batar i commaid oc légund comtar comaltai óptar noidin.
Batar hé a n-imraite ina bothiniu.
Is trúag in turusa tiagait ar caím & ar carait uand nach tecat aridisi co fis scél dún in tíri i tiagat.
Denam comairle.
nechtar de úand dig ar tús co tí co scélaib dia cheliu.
Dentar ám.
immaragaib doib cip é díb no digsed hi tossaig co tissed ria cind mís co fis scél di arailiu.
Nirbo fota trá iar sin coro marb indala n-aí Adnaicthir lia cheili.
gebid a écnairc.
boí oca frithalim co cend mís.
ni thanic a chele.
buí oca écnuch & oc écnuch na Trínóite.
Coro guid ind anim in Tríndóit imma lecud dia acallaim.
Boísium dí oc slechtanaib ina bothiniu.
Fordorus bec uasa chind.
Adcomaing a chend immon fordorus cona tarlai marb.
Co n-accai ind anim in colaind ara belaib.
Dar leside is ina curp buí Buí oc tadbriud.
Olc ón im ol se.
in choland do thabairt chucumsa.
Munter na cille ám or se dosnuc.
La sin lingthi assin tig immach.
Buí in fer graid oc béim in chluic.
Nocho maith a chlerig or se in choland do breith chucumsa.
Niro recart in clerech.
Gaibthe co cách.
Nicon cualatar.
Ba tor mór lesseom ón.
Gaibthi assin chill dochum na meithle.
Iss ed so or se.
nicon cualatar.
No ngeib luinne.
dia chill dorídisi. Dochuas co ndechmaid dosom.
Co n-accas a choland issin tig.
Dofucad dochum reilgge.
In tan dochuaidsom issin cill co n-accai a charait ara chind.
Amein ane fota co tanac.
Olc do briathar.
Nacham chairig or a chéile.
Tanac mór fecht co mbínd for cinn t'adairt oc neméle frit.
ní chuala.
arní chluinethar in corp tiug trom in n-anmain n-aerda n-étruim tanaide. Rothchlunim innossa ol sesseom.
Nathó ol a chéile t'anim nammá iss ed fil and.
Is riat cholaind fessin ataí ic teched.
arrom gádsa co 'mmanárlaid dún. Nocon fail ón iarum.
Mairg dogní olc.
Céin máir dogní maith.
Eirg ar cend do cholla resiu doberthar issa nderc.
Co bráth nocho regsa inti doridisi.
art gréin & ara homun.
Rega.
bia bliadain i mbethu.
In bíait cech dia ar m'anmainse.
aris é árad & slabrad & muince as tresseom do thabairt anma dune a hiffurn in biait. Celebraid dia chéliu.
téit dochum a cholla.
atraacht a gréich ass oc techt inte coro thathbeoig.
co ndeochaid dochum nime hi cind bliadna.
In biait trá is í ernaigthe as dech fil and, Ri irissech ro boí do Grecaib R I irissech ro boí do Grecaib.
mór a thabartche & a dearc.
Ond úair gabais flaithemnas nochon facces gen gáre fora beolu;
Cia dobertais airfite in domain chuice.
Epscop na farrad iss é ro boí i farrad a athar i flaithemnas.
Doberedside im affaing ndergóir cacha dige no ibed dond epscop.
Nocho tabrad im in gilla.
acht cecha tabrad remi & iarum.
Maith or in t-epscop ingnad imradimse formo menmain.
Atusa mbliadna it chom-aitecht & ni erbart frit béus.
Raidsiu or in rí is cet duit.
Ni handsa.
Ro buí remutsu sund t'athair féin.
fer amra.
ropo maith frimsa.
Rop é a mathius frim conna ibed dig co tardad affaing ndergóir cecha hoendige dam.
Tussu im cidit maith frim riam & iaram.
noco tabrai dam a n-irdaltasin.
ni accim arbad messu do flaithemnasu oldás flathius t'athar acht másu ferr cid etir do flaithseo.
nossaira latsu iarum fo bíth is fír flatha congeib na toirthe. Atbérsa fritsu ón.
is é mo dóchusade.
rochuala niconro atlaigestar m'athairse a chuit riam acht ór dobered ara anmain.
Messe im dobérsa mo chobais o gabusa flaithemnas nicon esbiusa dig ríam nach atlaigind.
Is suachnid dí is ferr la Dia atlugud oldá ór.
sech dogensa in n-atlugud.
rot biasu dano ind affaing cacha dige no íbsa.
Maith or in t-epscop & anaill forácbusa cen rád fritso.
Maith or in Is duit ar in clerech is lia cach coemna & cach airfitiud forsin talmain.
Is ingnad lenni nad accamar gen gári fordu dét a ríam.
Ní beraso dano din chursa or se.
Maith or in clerech.
Fecht and dí ro buiseom .i. in rí fora dergud.
A da maccóem fora bélaib.
Maith tra a datiucán or na maicc.
Is ingnad lenni amal atá do sercso linni & ar sercni latso .i. naro thibisiu rinni riam.
Dogenamni tra tromdacht fritso co n-erbara la tabairt da lám imma bragit.
Maith or se tic cách issa tech.
Maith or in rí tabar slabrad forna gilla ucut.
so or cách. nibaadas a cóemna ros baiseom anallana.
Ragait im bás innossa.
Tucthar crocha dóib.
Is drochscél or cách na rrigdomnai & na maccáem do marbad.
Bertar immach or in rí Bertair.
inba for crochad dogentar no far claidbed dogentar a gillu.
Is ferr lind ar claidbed ol seat.
Gaibid claidbiu dóib.
Ro gabtha dá chlaideb uasa cind.
Na tabraidsi builli dóib co n-erborsa frib or se.
Maith a gillu in maith far menma lib innossa.
Ni maith or in gillai.
na tibid innossa. Ní accor lend or na gillai.
Is andsu a gillu in claideb fil uasmo chindsa.
claideb Ríg na ndúile dia dáil im mullach anúas día ndernur uabur no esba.
ní tharddaidsi formsa iarum & ni rabaid oca chungid.
Tailcid na gillu suas ni sirsan dóib a llott.
Conid airesin dí napo chóir do neoch uabur na hespa do denam.
aratá in claideb cétna os chind cach oen. Iartaige na hingine colaige do Grécaib
Baí rí amra do Grecaib i ndunud fecht and.
Dunad dano lasna rigu thair do grés.
Oc ól im & oc tomailt bíte na rígna i foss.
Tic fis scél don ríg.
Ordan & airechas duit a rí rucad ingen duit arráir.
Rop sén slán or in rí bendacht for broind roduc.
Ordan duit a rí ar ócthigern and.
rucad mac damsa arráir.
tabar ind ingen dó dano or in rí Bés dóib dano do grés.
Mac berar i n-oenaidchi fri ingin.
ernascar cechtar n-aí diaraili.
marb nechtar de fo chétóir; intí méras and dia chongbáil co idan do grés cen chomrac ri nech aile. Airnascar dano do mac ind ócthigirn ingen in ríg.
Ro alt trá ind ingen co digrais fri légend & gaís & eladain.
Comba frie no bid im.
chomarc a hathar & a chomairle.
n-aracul fo leith ón. ní buí nech no lamad techt i sodain.
acht nech no bíd oca timthirecht.
Is ísi dano no daled in dáil ndedenaig cech n-aidche.
Combad chommán & cretair cip ed dosnecmad on tráth co araile.
Dotheiged ina máclossaib co ngeibed in n-escra co ndáled isna curnu.
imdasoad immach iar sin.
Ros carastarsi dí gilla cáem ro baí issin tegluch.
Dochuredarside fecht and cosna ingena isa tech.
Ni thudchid assa tig comtar carait & ind ingen.
Fecht and ro foí in gilla lasin n-ingin isind aracul dolluid in rí don dorus.
Oslaicid or in rí Atraig ind ingen & dobeir in colcaid darin gilla.
Gaibid in rí co ndessid forsin cholcid.
Dessidsi dano ina farrad.
co mbátar i n-imacallaim co tráth nóna.
in rí immach. marb in fer buí fon cholcaid.
Ba tor dona ingenaib anísin.
Dolluid dano bachlach mór do dorus tige na n-ingen.
Gairit chucu.
doberat biad dó Beir úan in faistin ucut.
rot bia a lóg.
Cengaltair iarum.
cure uait fon all.
bid ferdde dia ndigusa let or sisi.
Teitsi lesseom cuiri uait fon all.
A mbuí in bachlach oc suide.
dobeirsi dí láim friu a ndís co ndarala fon nglend.
Bid ferde do rún or si.
Maith tra ar int ócthigern is mithig ind ingen don macsa.
A tabairt dó dano or in rí Ata sunn út ingen óc alaind co ndagceniul & co ndaglégund.
Dotháetside dano do feis lee.
dogénsa or sisi rofestar formsa mo bét & nom loscfider fo chétóir. Déni mo chobair or si fria sétchi .i. foí lassin fer im richtsa.
Dia comair frit iarum co ndechusa dar th' ési.
Domratadsa dano do fir or siside.
Doberam comairli dano fairsin dorísi.
Berthairseom i tech cucaiseom .i. tech dorcha conná 'monacced dóib co arnabárach.
Leicthirseom chucu.
Fochen duit or sí tair cot ócrígain.
do maith & líth dúib.
maccaib & ingenaib.
Foidsi fo leith co comarnaic ind lanamain.
Oro chotail in gilla.
Nom leicse sin n-inadsin or si a fechtsa.
nithó or a sétig co n-accara cách in fer condranic frim.
Maith or sisi Contolat luidsi immach condaig caindil & dosbeir fo dúpla in taige coro lassa a tech.
Atraig in gilla do thessarcain in tige.
Usce assind iáenai or si frisin n-inailt.
Luidside dond iaenai.
Gaibidsi inna diaid.
Oro baí ind inailt oc tairiud forsin n-usci gaibidsi a da cois coro furim a cend fon usci co ndaro marb nis tarlaic súas.
Riasiu risedsi ro thessairc in gilla.
Ca tá mo inailtse or si.
moruar masu badud ro báded condaccatar marb.
feccaidsi fora cóene.
Cumma lat or in gilla.
Foidsi lesseom iar sin.
Téit leis dochum a thíre.
Marb a hathairsi iar sin.
Ro gab ardrí aile is tír.
Marb dano a célisi.
Mór a orddan ind ríg ro gab and.
Mór dano a horddansi.
Congairedsi dano don ríg do thabairt ascada di.
Tanicsi cosin rig.
Feraid in rí fáilti móir frie.
Bíd for tomaltaib immalle fri suide.
In fail anmcharait ocutsu or si.
Fil im or in fer amra.
bid hé bas anmchara damsa or sisi.
Teitsi dí do gabail anmcharddi.
Carttair cách immach.
Dobeirsi a coibsena cen forclith.
Ó rochuala in fer graid in mbaís do denam di & in delb rocháem ro fecc fora guide.
Nitho or si.
a ndoronad and do baís bes niro phendsemmar ind. Noco tuillfem dano fris.
Niro lil dí in clerech isna coibsenaib.
Celebraidsi dond ríg.
Téit in rí iar sin do acallaim ind anmcharat.
Adfet don ríg coibsena na caillige.
Olc sin or in rí Congairther in ben doridisi don ríg.
Maith a ben or se in dartais do choibsena.
Tó or si.
In rot guidsiu in clerech.
Niba me asbéra Olc sin or in rí Eirgg ass a chlerig or se bale na clórsa th'imrádud.
Rucad leis in ben co ndernad tech ndarach di for comruc teora sliged cen dorus ass acht senistri beca.
Forracbadsi and sin.
Dobertis doíne irescha mirend beca di innund.
Secht mbliadna di fond altsin.
Co ndernai iachtlaind caíl truaig di.
Adfiadar don ríg bith di i mbethaid beus.
Oslaicthir furri Co rrucad i n-ucht leis co rrabas coa lessugud corbo hí as mórailliu ro baí Togai do ríg tra or in rí hísin co ndigis chucai.
biasa fot anmcharde.
Domratusa do ríg or sisi .i. don Chomdid nipa ferr in rí cosa ragthar and noco chloemchlod de céin bam béo.
Disert & eclas do denam damsa letso.
Dognith ón.
Ro linad in disert do búaib & damaib & echaib & ór & argut.
Tair dot dentu trá or in rí Co ndig clerech remum ind .i. anmchara.
Cóich side or in rí Mo anmchara féin or sisi.
ro n-imderg gus.
Noibside im i suidiu ari nderna d'athrige.
co tudchaid chuice.
Batar dí ina ndisiurt co ndeochatar dochum nime & co ndentaís ferta móra erthu.
Conid sf cathir attaig as dech fil la Grecu in chathir ro gabad impu.
Rop é trá iartaige na hingine colaige do Grécaib in sin, Dá brón flatha nime D A brón flatha nime.
ara n-apar brón i nnim. ni handsa.
Eli & Enóc ro gadatar in Comdid ara mbrith na corpaib dochum nime.
La febas dí a n-arilten fri Dia for talmain ructha dochum pardais ina corpaib criad.
Ataat iarum na hanmand gela glana etromma aérda impu ma cuairt for luamain i rrichtaib angel.
Atátsom im .i. Éli & Enóc ina corpaib criad tromma cepdai & noco n-état comaitecht.
Is bron & torsi mór leosom ón cen chomaitecht na n-angel.
Condat ésin da brón flatha nime.
Téit dí Eli co mbí fo chrund parduis & soscela ina láim do precept dona henaib & do anmannaib in pardais.
Dothiagat iarum na heoin co mbít oc ithi toraid in chraind.
Caíra ón móra at milsiu cach mil & at mescai cach fin.
Bít iarum oc ithi na cáer.
Oslaicid Ele iar suidiu a soscela.
La sin donimmairget a n-eitte friu & a cossa cen scifud cosse na eitti co roisc in precept.
Precept laithi bratha iss ed pritchas doib .i. a ndoberar do thodernamaib for anmannaib doene dia bratha .i. Na cethri srotha immon sliab .i. im Slíab Sióin ic loscud na n-anmand .i. na deich cét mbliadan.
fota in gábud do neoch lasa mbiat pectha.
Is ferr do neoch as maith airliud cid frisin laasin nammá Cenco peth do imniud ar cind na n-anman acht lathe mbrátha ba meiti na cotlad nech oca imradud céin no beth i mbethu.
Cenmothá tetacht Crist co nnoí ngrádaib nime.
feraib talman do neoch ro genair & geinfes co bráth & munter iffirn.
Is amlaid doraiga chucu intí Ísu.
Crist & a chroch derg re aiss do digail fair a chrochda ar thuidecht da tesarcain a gin díabuil Bid mór dí a slóg & a teclam bias and.
Is ar belaib in tslúaigsin dí doaspenfa cách a gnimu eter maith & saich.
Cach ar uair ón do thaspenad a n-atchoncatar a súli.
n-atrubratar a mbéoil & a tengtha & a ndoronsat a lláma. aní immandechatar a cossa.
Crist mac Dé & angil nime & fir thalman & iffirn i coistecht fris.
Con roisc dó in taspénadsin do denam.
a demon comaitechta oc taithmet dó cach uilc doringni.
arno bíd fora láim chlí do grés oca forcomét. Aingel comaitechta fora láim deis oc taithmet dó a ndoringni do maith.
Oro scóich dó uile in sin.
Deccaid sin a brithemnu or Crist.
Cade as trummu a maith nach a saich ind firse.
Is trummu ám dá maith.
Airged dí lamaith cosin muntir.
Doroíga dano or Crist co aingliu & árchain gliu.
Dothiagat angil.
ara chend a lláma foena fris.
Fo chen duit.
tair im uchtsa.
Cucumsa doraga ol alaile.
Is comthrom dano a maith & a saich ind firse.
Lenni a leth dano ind firsin or Diabul.
Ni etarscerthar ind anim ol Crist ol is tressiu mo chumachtasa regaid limsa.
Is trummu dano a olc ind firse.
Airced dano lia olc cosin muntir doroíga.
Dothiagat demna ara chend.
Rot mairg or seat Rot bia mairg & imned.
Dobéra imned do neoch.
indara fer cona durn.
in fer aile cona srogaill araile oca guin co mberaib & ic gárigud immi.
Mairg im asroairli assa churp fessin in faltisin Diabuil.
In tan iarum ro scichset in t-etargleodsa síl Ádaim.
Is and atbera Crist friu techt la Diabul cona doescarslúag .i. do neoch doroígai & rolá ina munteras.
n-iffern cen nach forcend. Atresat iar sin & atbelat a n-oíngáir estib oca ndrongad la Diabul i n-iffern.
It é teora gáire in domain .i. in gair roláset tuath Dé oca timmargain dona Áegeptacdaib fri Foraind fri Muir Romair dia marbad & dia ndilgiund & do thabairt a mac & a n-ingen co bráth.
acht manis tessairced Dia.
gair fer n-Iffirn & anmand síl Adaim do neoch atbath díb ria crochad Crist .i. dosfuc ar ulc ri Diabul condat fil i n-irbothaib flatha nime.
in gáir dí rolaset na hanmand ar imtholtain tuidechta ó Diabul.
gair fer n-iffirn ina ndíaid.
In tres gáir .i. gáir na pecthach oca cur i n-iffern do bithaittreb péne & rége cen nach ndíl etir.
In munter iarum dorroega Día regaitside dochum flatha suthaine la Crist mac n-Dé bí i n-airbrib árchangel.
Erbata tra ind lathisin .i. lathe brátha iss ed pritchas Eli fo chrund pardais.
acht bec desium anisiu.
Amal dúnas iarum Éli a lebur doberat ind éoin a ngáir estib.
túarcit a n-eitti fria toebu.
co tecat a srotha fola assa tóebaib ar omun lathe bratha In tan ass iat ind éoin dogniat sin ba cóir dúinni inar ndoenib talmannaib ciano bemmis ina airichill.
In t-Éli iarum & in t-Enoc asberar sund asregatside ar cend a martra.
aratrubairt. in spirut nóeb.
Quis est homo qui uiuit & non uidebit mortem .i. cia ro blaiss bethaid & na faicfe éc.
Tecaitseom ar cend.
Ancrist fri dered domain.
conid lasside claidbiter .i. Diabul i rricht duine intí Ancrist amal bid do thabairt creitmi dotháet isin domun.
Soud a pholaire ina étun.
is é comartha bias faír.
cech oen chreitfes dó claidbebtair leis.
Conid Michel dothaet dona nemdaib conid hé gebes claideb do Ancrist, Cethrur macclerech Cethrur macclerech do feraib Herend dochótar ina n-ailithre do dul do Róim.
Dognít a n-oegidecht la fer n-amra do Francaib oc dul do Róim.
Dobreth fín & cruithnecht dóib.
maith doib.
Is ed as maith dún trá acallam ind fir maithse iar tuidecht dún o Róim co ndarda nach ndísert dún sund co rrabam inar n-ailithre and ar is imda cach torad and eter fín & chruithnecht & cach torud archena.
Fochen dúib or in laech.
Robarbia mo maithse.
Tabraidsi dano for maith damsa .i. guide Dé erom.
Dognither ón.
Tiagait co tairchellsatar relic & martra Petuir & Phóil Tecait anair doridisi.
Cuinnegar tra baile coro falmaigther dúib.
Atá disert bec sund Atá disertach trúag and.
Apar fris tuidecht ass or in rí Atlochur do Dia ol in disertach.
Mo rí talmanda dom brith ass & mo rí nemda do thuidecht ind.
Aircid ind a chlerchu i fechtsa.
Corop solaid or in clerech.
asberat or in Corop solaid dóib. As tír dóib or in rí Gentlide atacomnaic.
Na hebat cid usce in tíre.
Tiagait ass uide ind laisin co rrancatar cathraig and.
Bui in t-epscop .i. a toisechsom oc indmut a lám assin tsruth arnabarach.
co n-accai comraid craind frithrosc in tsrotha chucai.
Docuirethar bedg anís co mbuí i n-ucht in chlerig.
Beir latt a gillai dond ríg so or in clerech.
Nocon fetarsa cid fil and.
Berair dó iarum.
Oslaicthir leis.
co n-acca sé tinni argait inti & tinne dergóir eturru.
Ro curthea leis i mmeid.
nicon rabi méit friged i nnach ae díb sech araile.
Maith or se congartar dún na clerig.
Dorochet iarum.
Maith a chlerchiu atá sund ar n-etargléod.
Na secht tinnese amne .i. na se tinni argait it é sé lathe na sechtmaine.
in tinne óir is hé in domnach in sin.
Is ed atchíu ni trummu ní sech araile díb.
Is é a etargnaside dí amal nach trummu tinni di sund sech araile.
Is amlaid soluid laí sech araile.
don tsechtmain.
aris óenrí dosrat & ni tharat olc for nach ae sech araile. Anaidsi a chlerchu.
itib degdoene.
acht chena na imradid solud céin bethi i mbethaid.
Connach cóir dí lenmain do solud vel sénairecht, Epscop do Gaedelaib dochoid do Róim E Pscop do Gaedelaib dochoid do Róim conid ránic & co turcaib in cloich.
Maith dam or se tect co tartur mo di láim im chroich Crist.
Teit ass iarum co rranic ríg n-amra n-and dogníside failte fris.
no thegi a chlerig or in rí Do chosnam ám na croche dús i tardaind mo dí láim impe. Maith a chlerig or in rí atá Dia in cach dú Cid na hanai limsa co ndernaindse cennach frit .i. tussu do guide Dé erumsa & meisse do denam neich ortsu.
Corop tussu bes anmchara damsa.
Déntar ém or in clerech.
Dognither eclas dó for lár in dúne.
cloc inna láim dá béim dia thrathaib.
Ór & argat ind ríg acai i tascid.
Ni theiged in rí immach nach i tech co ndechsad chucaiseom & ind rigan do thabairt choibsen dó I ndúnadaib ata menciu na rríg thair.
fos im bíte na rígna. Ba menciu dano ind rigan do thabairt a coibsen dó Dorala tra dóib comtar oentadaig in t-epscop & ind rigan.
Bátar amlaidsin ri ré cían cen fis.
Rofes im iar tain.
co cúala in rí Ni fír or seside.
ni chretiubsa ó duni conid n-accur féin atchichera im or in marntid.
Is and foit it daimliacso.
in tan nad bísiu i fus.
Maith or in rí Bíd forcomet forru.
Tiagsa amal bid i ndúnad.
Dognither ón.
Tiagait-seom ina ndamliac.
Ro boí in forcomet forru.
Dothaet in rí tráth do aidchi co mbuí immon damliac cona sluagaib imme.
In fail in clerech is taig.
Cia so or in ben.
Atá in rí sund oslaic remi.
Bale i rrabi costrasta bíd and co matin.
Ní messu caimda in chlerigsin.
Bid aithrech in lanamnus.
Cumma or in rí saidid immon tech co matain.
Olc so a mmo Chomdiu or in clerech.
Atusa orbam noídiu 'cot fognam cossinnocht.
conid hé mo iartaige dul a drochgnimaib dochum n-ifirn.
Is cobair tra or se in díanaithirge Ro immir a chorp co ndernai tri chét slechtain conid rala hitasse.
La trócaire n-Dé dí amal doreithseom a munter isna cumgaib ros tócbaiset angil co mbaí fora dérgud inna eclais fessin.
Fer dí luid timchell conid cualai oc celebrad íarmerge ina eclais.
Ni hed for scél atá in clerech oc celebrad.
bid olc ar n-iartaige or in rí Dorega tene do nim ornd.
Is amlaid dochóid in rí chucai & cach slechtain a cind araile leis co rranic in n-eclais.
Gebthair or in clerech ni horm m'óenur ro himred athise o Diabul.
Benacht latso or se.
regatsa a lleth tarmartus co rrís croich Crist.
Celebraid don ríg.
iarum co tarat a dí láim im chroich Crist. doratad dano a lúag don banscáil ar anad lasin ríg.
Is maith dí doreith Dia a muntir isna cumgaib.
conid andso anmcharde Dé oldás anmcharde doíne.
Is suachnid ón sund ar niro logsat doíne a phecda don cheliu Dé deseo & ro log Dia.
Baí rí amra de Grécaib Salemón a ainm
Baí rí amra de Grecaib Salemon a ainm.
Doronad dí cobled mór do la ríg dia thuathaib.
Ros gab mesca mor.
Ro batar etairise ocon ríg.
Mo arise duib innocht ol se fri triar cáem dia muntir.
Dogentar or seat.
Is amlaid dí ro batar ocond aire & sesra fína ina farrad.
gilla oc gabail chaindle Baí cach díb oc airiuc thuile di arailiu Maith tra or in tres fer.
Is maith dún atlochomar diar tigerna.
Maith siansa in chuirp acht oenrét.
It failte na cossa inna roguth cen gluasacht.
Fáilti na lláma ic tairbirt in chuirp.
Failte na súle oc descin in tuara.
Failti na sróna fria bolud.
Failti na béoil fria blassacht.
Atá ní nad failid and .i. ar n-estecht ar ní chluinethar cách úan parabuil mbind fri araile.
Ceist cid immeraidfem.
ni handsa.
dús cumachta as tressiu fil for talmain.
Rofetarsa ar in laech do Romanchaib .i. fín.
aris fín ro medair in slúag co mbátar cen chond cen chéill. comtar mera mesca con darala i súan fo chossaib a mbidbad.
Is degdul or in fer de Grecaib.
acht ba dóchu lim ba tressiu cumachta na flatha dia tardad in fín.
Tressiu f aith feraib.
sruithiu dúilib duine.
Is a chumachtaside fonrignine cen mescai cen chotlud cia taam oc ól fina.
Maith or in laech do Ebríb it mathi na dula dorata and.
Nemiasserus a ainmside.
Ba dóchu limsa or seside ba moo cumachta banscále.
Noco n-ingnad dano acht bad chuman lat imbarach.
Bít and co matin.
Maith ale or in rí cia cocert ro boí etroibsi arráir.
Is ed so amne ro imraidsem.
Cia cumachta is moo forsin talmain.
Asrubartsa or in laech do Romanchaib.
cumachta fina.
Asrubartsa or in laech do Grecaib.
cumachta ríg.
Asrubartsa ar in t-Ebraide.
cumachta mná Ro baí ind rigan for lethlaim ind ríg.
A mind óir ar cind in ríg.
Is tressiu in fín ar indara fer.
Is tressiu cumachta in rig ar araile.
ane cen chumachta limsa or ind rigan. la tabairt béimme dia baiss fora chathbarr ind ríg.
co mboí for lár in taige.
A mmarbad or cách nos déccai in rí sechae.
Tibid ind rigan la sodain Tibid dano in rí fo chetóir.
Ni lotfider in ben ol in rí A sein ane or Nemiasserus is tren a chumachta sin.
Is fir or in rí is tressiu cumachta mná oldás cech cumachta.
oris ina étun bís di a Satan comaitechta connach tabar a aithber furri cech a ndeni. Sloiged már rucsat Gréic co Hebríb fechtas n-aile S Loiged már rucsat Greic co Hebríb fechtas n-aile.
immoster-chomlaisetside a formna co mbatar i n-oenchathraig.
Ro gabsat Gréic forru.
Trí mís lána dóib oc forbaise na cathrach.
Ond úair thallsat céill chena di thogail na cathrach.
tuctar geill dún or in Greic.
regmait diar tír.
.i. láech de formnu slúaig na cathrach.
Immacallam imme or Ebríb.
Maith ar comarlid amra díbside in fáthsa doberar chucaib.
maith or cách.
ni handsa or se.
Batar na hoegaire fecht and oc ingaire a trét.
Dosrinolsat cúana mára cucu do chonaib alta.
Conbuachaille dano lasna hoegaire.
Ro gabsat frisna cuana co mmór.
No geibtis dano na oegaire fecht aile.
Atá ní as maith dún dano arna coin alta.
Dénam córai.
Maith or na oegaire.
Ni handsa.
Aurthaige úanne conna ísa cú allaid cairig céin bethi i mbethu.
léicid dunni na conbuachailli do marbad.
DogenmaisnIsin or na oegaire.
diambad tarisi lend.
Denaidsi for tairisin.
Fonascar co lléir.
Nos léicet dí na coin alta fona conbuachaille coros marbsat cen tessarggain dona aegairib.
Maith trá dosronsamni so or na cúana.
Robarbiasi imned a fechtsa a aegaire.
Sech mairfiter far caírig.
Is maith dúib dia ternaid fessin.
Ba fír són iarum conna fargabsat cairig díb i mbethaid la méit na dígla.
Is cuntabair in térnatar na oegaire.
Is de atá lim a scélsa.
dia tartamni dar ndegdoinib immach i ngiallas bid tanaite ar clíath gabala sund.
doregthar forn issin cathraig.
bruifitir slúaig.
na cathrach.
Gebtair claidib iar sin diar ngiallaib connach rega nech úan ass i mbethaid.
Frithgabaid iarum co mmaith ocund.
regait na fir úaib.
maidfid forru.
Ba fír son re cind in tres laí Trí tráth do lucht na cathrach na ndegaid oc cur a n-áir.
connach sochaide atrullai díb.
Maithigid mór iarum in degcomairli.
lottid mór in drochcomairli.
Is ed asberatsom trá conid hí cétna gó daronad ríam in sin.
Triar macclerech T TRiar macclerech do feraib Herend dochotar inna n-ailithre.
Ba dichra & ba cridechair dochoas and.
Ni rucad and do loon for muir acht teora bargin.
Beratsa in cattíne or fer díb.
O rosiachtatar dí formna na farge; i n-anmaim Crist trá lecam ar ráma úan isa muir.
foncerddam i lleth ar Tigernai.
Dorónad ón.
Nirbo chian iar sin la fortacht Crist co ndarraile dochum indsi.
Alaind ind inis.
Usce & connud imda inti.
Denam tra eclais dún for lár na indsi.
Dognither ón.
Téit a cattine dosrengai bratán fíréisc dóib conice tri bratanu cech ae a thratha.
Ní ailithre ar n-ailithre hi fechtsa.
Tucsam ar loon lend .i. ar cattine diar n-airbiathad.
Ní chaithfem torad in caitt.
Batar iar sin sé thráth cen túara.
conda tanic timthirecht o Christ.
co mbuí forsind altóir .i. lethbargen chruithnechta cech fir & ordu éisc.
Maith tra finnad cách úaind a mod dond fir ardonbiatha.
Gébatsa chetus or fer díb na tri coícdu cech dia la celebrad mo thráth & la aiffren cech dia.
Gebaitsa dano or araile tri coíctu ernaigthi la celebrad mo thráth & la aiffrend cech dia.
Gebait dano or in tres fer tri coictu hymnum dicat cech dia la celebrad mo tráth & la offrend cech dia.
Dognither ón tra.
co ré fata.
Marb iarum in tres fer Ro gabad a écnairc & ro hadnacht.
Maith tra na tesbad in t-ord assind eclais.
Rannam etraind ord ar cocéli .i. fer na tri coicat is hé atbath and ar tús.
Rannait eturru iarum mod in tres Nirbo chian tra iar sin corbu marb araile.
Adnaictherside dano .i. fer na tri coicat aurnaigthi.
Trummute lassin n-oenfer di suidiu.
Ba saethar mór im dósom na tri .i. salm & na tri .i. urnaigthi & na tri .i. ymnum dicat.
lasna tri offrennaib cach dia & la celebrad na tráth.
Fir or seseom moo serc na desse út la Tigerna indúsa.
Rosuc cucai.
fomrácaibse.
Dogentar troscud frisseom ón or nach ferr a n-airli.
andúsa. Donic in t-aingel.
Is bairnech do Thigerna fritso or in t-angel do throscud indligthech fair ar ní bá cen airchisecht úad.
Ced laisseom dí cen mo brithse la muntir.
Is tu dorroega or in t-aingel .i. Ro randsaid for n-urddu.
In fer im dorroega na tri coícait is duthain.
nime.
nusmenicedar is aire fosroiti i tossaig.
Fer na trí coícat ernaigthe.
Ní thimdibend saegul.
ni thabair saegul.
Aní doroegaiseo .i. ymnum dicat.
sirsaegul doberside & flaith nime.
bendacht forsin Tigerna o tucad.
am buidechsa de.
Buí dí ina indse co haís & chríne conid tarraid Brenaind forsind fairgge conid eside rod mbeir & dorat commain & sacarbaic dó co ndechaid dochum nime.
Conid tor angel fil uastib do grés & a n-inis.
conid hé Brenaind adfét in scel sin.
Macclerech do muntir Ferna móire Macclerech do muntir Ferna móire dalta do Brigit teig co nduthrachtaib dissi.
Eiseom i prantig leesi fri cathim a chota.
Fecht n-and dí iar techt do láim.
benaid Brigit bascrand.
maith ale in macclerech thall in fil anmcharait latso.
Atá im or in macclerech.
Gaibem a écnairc.
ón or in macclerech. Ro thathamair.
Atchonnarcsa in tráth ro scáich duit leth do chuite is and ropo marb.
dia tá lat ón. ni handsa.
Atchondarcsa it meide doberthe do chuit cen chend fort etir ond úair ropo marb th'anmchara.
Airgg ass ná caith mac naco ragba anmcharait.
Air is coland cen chend duine cen anmcharait.
aris usci loch aelta .i. ni maith do dig ní maith do indlut. is cumma & duine cen anmcharait.
Fechtas do M'ling is Tóidin co n-acca Mael Doborchon F Echtas do M'ling is Toídin co n-acca Mael Doborchon mac Cellaig cuce fora iarair ech.
Tech n-oiged sochaide tech Mail Doborchon.
Ba maith dano fri mac Mo Ling in tainriuth.
Fo bíth is e rop anmchara do bennachaid do M'ling.
For íarair ataam a chlerig or Mael Doborchon.
For iarair Crist ón ar Mo Ling.
Is mor in t-échtsin doronsat Iudaidi Crist do chrochad.
Dobémais ar cumang ica thessarggain or Mael Doborchon.
Gaibthi Mo Ling iarum i mmedón muine draigin.
dober a chocholl for cualle i mmedón in muine.
Amal bad é Crist tra in sucut cinnas donesartha.
Sreid Mail Doborchon a étach de & dosrála in muine secha cona dib lámaib co rroacht in cocholl co mbai eter a dí láim.
Is amlaidseo donesarcaindse ar Maíl Doborchon & ro bátar a sreba fola assa innaib.
Amra sin a Mael Doborchon ar Mo Ling.
Rot bia a lóg la Crist.
ni theilcfet fir iffirn fuil essiut co bráth & noco tacerat demna for t'anmain.
Airg a manaig út ar Mo Ling frisin certán frisin n-iarair la Máel Doborchon.
Gaibthi remib in certan co foruim for di leiss ana gabra áit i rraba.
Conda Mael Doborchon leis a eochu dochum a thige.
Asbertsom Mo Lling fri hAdomnán oc cumma na cána.
Is taccar dúib mad n-ellaig Mael Doborchon mac Cellaich; co farcbaid for soborthon for treib Maíle Doborchon.
Drochcomaithech ro baí i n-ocus dosom .i. Grác Drochcomaithech ro baí i n-ocus dosom .i. Grác & a ben .i. Crón.
Nó bid Grác oc frithtuídechd friseom.
No erbbad a mnaí dochum in chlerig.
Tair dam d'inrig aris a chlerig or Crón.
Buíseom oc fúaim ochra imma chossa.
Teitseom issa lestar dosrigsi a gobol friseom.
Bui a menad inna láimsiom.
Dobert triana memmor co rragaib in lestar fris anís.
Is and asbertsom.
Mo gillasa in conainech suail ní dianid robuidech tocair assa cháthir fein i cáthir comaitech, Maith a banscal or seseom ro riastrat drochdoíne do gabol combat sáithech dít.
Niba fír són or sisi.
ni fuil i n-Herind duinni rom lama lam chona.
Is iar sin tra tancatar dibergaig cucisi co ndeochatar da fer déc díb Co n-erbairt Mo Lling.
Coin Cróne mathe oc imdegail tóne.
dia mbiathaiter la Cróin coin nad gabat ica tóin. Maith or Grác beir in mac don bachluch dia altram.
Téitsi lasin mac.
Nirbo maith disi in n-aidchisin lasna bachlachu.
Dodeochatar im Hui Dega co rrucsat a chend deseom fein .i. do Gráic Adfiadar do mac Mo Lling ón.
Co clos a guthsi arnabárach a olcas di in n-aidchisin.
Boíseom oc timchiull martar and sin.
Is and asbertsom oca déscinsi.
A ben Gráce in n-eces duit Grác do guin; ni accim sund nech bad bínd im geim ind laíg fil fort muin.
Beir do mac latt a ben or seseom.
indat báid in bachlaig imdo mac.
Mo Lling Luachra dalta do Maehóc Ferna Mo Lling Luachra dalta do Maehóc Ferna.
Is ó Maedóc ro gabsam Tech Mo Lling.
De Huib Dega Móir Lagen dosum.
Immicurtis iarum cenna sechaiseom darsi n-Gairb sair & siar eter Laigniu & Ossairge.
Mo chobais or seseom is sám & is bind limsa in tan domberar in tilach darsin Gairb aníar.
Nom geib gráin in tan berair taris síar.
Ba mór n-imnid rod mbaí oc cluidi na Toedini.
la demna & cuana & drochdoíne oca chonton.
Tucus gablán or seseom o Dubglais dom thig ar uamun tiugbais.
saidid a cend fo thonna tromma fri feda findbais.
Tucus gablán dom thig ar uamon tiugbais.
snaifid anmanna ili for sligi richid rindmais.
Fechtas dósom oc ernaigthi ina eclais Fechtas dósom oc ernaigthi ina eclais.
Co n-acca in n-óclach cuci isa tech.
Etach corcorda imbi.
delb derscaigthe leis.
Maith sin a chlerig ar se.
Amin ar Mo Ling.
na bennachaiseo damsa ar in t-óclach Cia ataiseo ar Mo Lling. Messe or se Crist mac De Ni etar ón ar Mo Lling.
In tan dotheiged Crist do acallaim na céle n-Dé nipo chorcarda na rigda dotheiged.
acht i rrechtaib na tróg .i. na llobor & na clam.
no bíd Crist.
In amaires mo ngeibe dím cia is dóig lat and.
Ba dóig lim ar Mo Lling comad é diabul dom irchót.
Bid olc duit in t-amaires or in t-oclách.
Maith ar Mo Lling.
Atá sund do chomarba soscela Crist la turcbáil in tsoscela.
Na turgab a chlerig or se.
is dochu is messe immeradiseo in fer imnedach.
dia tuid-ched ar Mo Lling. Co tartasu do bennachtain form.
Ni thiber ar Mo Lling ar nocho n-airle nipa ferdde.
do maith duit iarum. A chlerig or se mar no thiastaso i ndabaig mela coro fothraicthe inti cot étuch.
No biad a bolud fort mani nestá th' étach.
dia tá latt ón ar Mo Lling Ata lim cen co nderna ní do bennachtsu damsa biaid a soborthon & a bal form anechtair. Nit bía ar Mo Lling ar nis airle.
Maith or se tabair lán mallachta form dí Cid do maith duit ón ar Mo Lling.
Ni handsa a chlerig or se in bél forsa targa in mallacht formsa biaid a irchóit & a neim it belaibseo.
Airg ar Mo Lling ni dligi bennachtain.
Ropad ferr lim no dlessaind.
Cinnas dosnuilliub.
Fognam do Dia ar Mo Lling Fe amae or se.
Ni rucaimsi ón.
Brodlan legind.
Ni mó do legendso.
nim chobrathar Oeni dano ar Mo Lling.
Atósa throscud im o thosuch domain.
ni ferdde dam.
Slechtain do dénam ar Mo Lling.
Foremdim tairniud form béolu.
siar atát mo glúne.
Eirgg ass ar Mo Lling ní etaim do thessargain.
Is and asbert diabul.
Is ór glan is nem im gréin is lestar argait co fín is angel is ecna nóe cech óen dogni toil ind Rig.
Is én imma n-iada sás is no tol dian eslind gúas is lestar fás is crand crín na deni toil in Rig thúas Is crae chumra cona bláth.
is lestar is lan do mil; is lia lógmar co mboil dogní toil Maic Dé do nim.
Is cnú chaech nad bi ammáin is brénce brén is crand crín; is cráeb fiadabla cen bláth cách na déni toil in Ri.
Dogní toil Maic De do nim is grian etrocht i mbí sam is airide Dé do nim is lestar glainide glan.
Is.
Is ech buada dar mag reid fer adcosnaid flaith De máir.
Is carpat fedair fo rig dober búaid a hallaib óir.
Is ór.
Is grian gures riched nóeb fer dian budech in Rí mór.
is tempul sonaide sáer is crín noeb conutaing ór.
Is ór.
Is altóir fors ndailter fín.
imma canar ilar cór is cailech glanda co llind is findruine find is ór.
Is ór Luid ass tra iar sin, Caillech dorat a mac dósum do M'Ling Caillech dorat a mac dósum do M'Ling Findnat a hainm adropartsi eturru & Dia do M'Ling corop th'ainmseo tra ro phé a chlerig fair.
In leor let a chaillech mac Mo Lling do rád fris.
comba hed a ainm.
Maith limsa ón or sisi.
Maith a maccáin ar Mo Lling cip ed dogné celi n-De i ngabud ciambad airc duit.
Dogentar or si.
Fechtas dí don gillu dorraiffnetar na hetarnaide dochum na Berba.
Co n-acca in clam forsinn ath Ar écnairc in Ríg móir conam rucasa fort muin.
Maith ám or se asrubairt Mo Lling nachat farcaind.
Imsoí chucai.
gaibthi fora muin.
In tan rosiacht medón ind átha dolléicther gai dó fon chlam co mbuí thríít co torchair.
Dogní draic tentide im don chlam dochum richid.
bentair a chend deseom.
Crist dolluid i rricht in chlaim dia thessarggain ar phianai iffirn.
Rucad in ilach iarum sechai sís iar nglind.
Is and asbert Mo Lling Ro bíth do mac a Findnat.
ni raind i ndó nach i trí'
ronuc in fer ronidnacht ro fácbad Findnat cen ní Mac Mo Lling indiu ruc bás do rind; ro gonad i mmedón ága dochotar urchair ána ind.
Trógan indiu co n-ár bert rohuc a lecht co áth cian; nach ní ro roni ria techt.
fo secht dolluthir a pían.
Ilach in so iarsind lind lasna ócu ilar cland; ro pé nuallán angel find immon truagan ro bíth and.
Ba fó líth issind eclais fouair fríth; is é mo mac Mac Maire mo mac aile ro bíth.
Dochóidseom trá i nnem arin mbecsin do maith.
Fechtas aile do M'Ling is Toídin Fechtas aile do M'Ling is Toidin.
Co n-accai nónbur dona dibergachaib Maith sin a bachlaig.
Amin a chridecán.
In tú in tairchetlaid.
me im.
Gaib runnu dún a bachlaig.
Cia dia ngeb.
Damsa is me is toísech.
Cia th'ainmseo.
Mael Geuraige.
Molad damsa & dom gai.
Cia ainm do gai.
Etenchar.
maith le tornech eten na mbachlach oca truastad.
conid and asbertsom.
Mael Gengraige co mbé a thóe i tenraige; 'mosluid Etenchar fo thrí tria thoíbu Mael Gengragi.
Mo loig fri rand.
is maith in rand.
Dene rand damsa.
Cía th'ainmsiu Firt Fiaich.
Firt Fiaig gnáth oc gliaid in cech airm; co rraib in fer assa fert for derc ind fir issa hainm.
Mo lóig fri rand dano.
Messe.
Cia th'ainmsiu.
Imscripul a bachlaig.
Gentar Imscripul no bratad cach oca brithe fon glend is maith no srengam in ngirr.
Maith a bachlaig.
Ro bíth Imscripul no bratad cach cill fálid munter iffirn and ond uair rosfánic andland.
Messe a bachlaig.
Cia th'ainmseo.
Chluchair. Chluchair gentair etar da sruthair. broimm crúaid iar n-ithi arba.
timnu anma Con Cluchair. Mo lóig fri rand.
Messi a bachlaig.
Cia th'ainm.
Cholom. Dofil éc do Choin Choluim anair dar secht sechtmuire.
biaid cros fora lige óndiu ria cind sechtmuine.
Mo loig fri rand.
Not anister tra or it mathi na rraind.
Tiagait iar sudiu, Cóica epscop dodeochatar dochum M'Oedoc Ferna do Bretnaib Cille Muine C Oica epscop dodeochatar dochum M'Oedoc Ferna do Bretnaib Cille Muine.
ina n-ailithre dodeochatar.
arropo dalta intí M'Oedoc Ferna do Dauid Cille Muine. O amsir Dauid ni ru cad feoil i praintech Cille Muine.
connad ruca comarba M'Oedoc Ferna.
Is do ro rath & comsuide dó fri Dauid don chomarbu nod bera.
anad dó na hapdaine Cille Muine.
nad chomraicfet a chossa fri talmain céin bes i mbethu.
Tancatar dí ind ailithir co M'Aedoc.
Ructha i tech n-oíged hi corgus erraig in sin.
Dobreth dóib coica bargen do chruithnecht.
luss & medgusce prainni cecha haini.
dia tucad so ol in t-epscop uasal. Dia thomailt duibsi ol in ferthigis.
Ber latt dorísi ol in t-epscop.
Mo chobais ni caithfider mír de sund.
co rraib mucc & ag and.
Is ed so ol in ferthigess.
Cet cet ol M'Áedóc.
Dentar dóib.
Dognither on.
Berair dóib.
Dognither ón.
Berair dóib.
Is maith ón or se.
Bersiu lat a n-arbor & facaib in féoil.
Domelat iarum.
bít and co arnabarach.
Bennachaid M'Oedóc dóib.
maith or M'Edóc.
anidrosaid ni ar far cursachad ind féoil do thomailt duib issin chorgus & in t-arán cen ithi. In assind legund tucais sin a M'Oedóic ol in t-epscop.
Maith ol M'Aedóc.
ni handsa ám ol in t-epscop.
In mucc thucad dún areir ass a mmathar atib co ndúaib in talman.
Nirbo ecen iar sin acht a comét ar chonaib & gataigib.
Iss ed a cétna ro saethraiged frisin n-ag.
Ni col dí a thomailt ar laiget a saethair.
In bargen im rucad immach.
Cóic furopre ar tri fichtib ar trí cétaib forsind oenbargin .i. in lín lá bís issin bliadain iss ed a llin furopra bís forin bargin.
dotháet allus la cech A soethar mórsin iarum dar th'orddanso nocho tomel ón corop saethar mo da lamsa dorromiulsa iar saethrugud assa thalmain.
Ba fír són ní doid bargin i n-Heri.
Conid siat ro selaig in ceppaig Ferna Moir atúaid.
Conid sin bargen cetadóid i n-Herind.
Connach inchathmi do neoch ní cen saethar lubra vel ernaigthi.
Buí siur Mo Lassi Lethglinni oc légund i fail Mo Lasse Buí siur Mo Lassi Lethglinni oc legund i fail Mo Lasse.
Is í dí doimthirthed in clerech.
Macclerech dí hi combuid in chlerig.
immanarnaic dóib & in maccaillech combo torrach de.
biaid olc di sund or in banscál dia fessara in clerech.
Dobera miscaid forn.
Conna gébam nem na talmain.
Is lór iarum or si mo mudugudsa.
Airgsiu fora imgabail.
Nim erbarasa dí a ben ar in macclerech.
mani thí triam thóeb ar in ben.
m'ecnaircsi or si do gabail co mmaith diamba béosa or seseom ni bia i n-ifurn.
For foísam n-Dé dí or sisi.
Luidseom iar sin co mbuí i n-Ardd Macha Ata a chlerig in maccaillech co n-idnaib.
Ropsat idain dianbáis ám or in clerech .i. ar Mo Lasse.
fogait nime & talman airthe.
Ba fír son nis tarraid comman.
Dochoid etar úir & iffern.
Ni relic in clerech a hadnacul i rrelic.
conid issin mónai fri cill anís ro adnacht.
Macclerech do Laignib ranic cucaiseom do Ard Macha.
Cinnas ar seseom do M'Lasse.
Amein or in macclerech.
in maccaillech.
iss ed so or se.
dochoid etar úir & iffern.
Nicon fess cia dorónai.
Maith dano or se.
Nod léice tra iar sin for gabail a hecnarca .i. mbiate cech lai leis.
Cet slechtain.
na tri choicait cech laí leis Dotháet atúaid iar sin.
Bennachaid don chleriuch.
Imchomairc cech rét dó Is ed so or in clerech.
Áil dam ar in macclerech bothnait diamair i ngeisind Dia fri cill anechtair.
Maith or in clerech.
Dogní boith i fochraib ind ligi.
bliadain dó and.
Fecht and dí conid accai chucai.
Bendacht for th'anmain tra or si.
Is maith atai frimsa.
Domessart inge bec.
as mó dottessairc or in macclerech. In biait or sisi.
Is and asbert.
A cetal fota figlech in biait is inmuin adrad.
amp dia ngabtha erum do léir ní beind nach céin i ndamnad.
In biait is inmain adrad.
cein mair anmain dia ndichet.
la ríg dodonfarci. cetheora darti fichet.
In biait ám or si is í nom chobradarsa.
Fecht and dí tánic Fursu craibdech dochum na Co n-accaside timthirecht n-aingel issin mónai dond lige.
Maith a mac Mo Lasse ar Fursu cia noeb fil issin mónai.
Idal fil and ar Mo Lassi.
Demon callige.
Decca so a mac Mo Lassi co n-acca so timthirecht aingel dond ligi dochum nimi.
Tucaid iarum in corp assin monai coro adnacht issind relic.
Co nderna foesam in macclerech.
co nderna nóeb din maccleriuch.
co ndechaidsi dochum nimi.
Conid ferr cech ernaigthe dí in biait.
Mael Ruain Tamlachta fechtas dia airge L Uid Mael Ruain Tamlachta fechtas dia airge .i. ceppán i Sléib Mairgge. cell nuachongbal.
Co n-acca intí Mael Rúain in relic nglain imme & in dairthach fo lánessair glain.
Dotháet senóir do indlut dó Is ruith dún or Mael Rúain.
Nathó a Mael Rúain fer trúag atancomnaic.
In tú glanas in eclais.
me im.
Is i furopraib dogníther ón.
Atú i ndoíre do maccaib mo brathar armo chuit.
Rofitir cech fer díb turais dom opair cach dia.
Nocho beosa accu iarum.
regsa letsu co mbeo issin manchine.
Fo chen duit or Mael Rúain.
Tair im diaidse.
Atlui iarum fair co ndechaid issin n-áith do thirad, A mbuí Mael Rúain and d'adaig.
co n-accai in noeb aníar chucai.
Maith a chlerig or se.
noco maith duit in t-oenmanach ro buí ocumsa do thabairt úaim.
Ni ar ulc frit am or se.
Rot biaso olc cetus mani lai uait in cele n-De ria cind tri tráth ondiu.
Congairther in céle Dé do Mail Rúain.
Airg do tig aridisi or Mael Rúain.
Nathó nacham bersiu do doire.
Nocho dingnisiu ní dóibsium etir or Mael Rúain.
Atbelsa gortai dí Ni erbailt céle Dé riam de gortai ná huacht.
Airgseo co mbé issind eclais.
immonairchisfe in t-erlam dít.
acht coropat faisitech.
síar cona tarlaic ina eclais. Dothaet ben for céim na reilgge arnabárach.
In fail in céle Dé thall.
Atlochammar do Dia do thuidecht ona bachlachaib.
Annam lend aithled cena lama itiaidsiu.
Lenni dait inniu dano a chlerig.
Nicon regsa ám chucut.
Inn .i. a bachlaig.
tuth na mbachlach aile dochoid immutso.
Noco rega im mír it béoluso co ndechais gortai.
Dorega chucainni imbárach ol a setig or am ferrsa friss.
In tussu ón.
messe on.
Buisium can ní a llaasin co n-aidche.
Tic a setig.
Tair chucainni a chlerig fochen duit.
Noco reg or seseom.
Rot mairgseo ám dot rád atbelai gortaide.
Sé thráth dó cen dig cen biad.
co rragaib ceill ar ecaib.
argortai. A mbuí and co n-accai chaillig istech Cia fil sund or in chaillech.
foremmid a hacallaim Messe or se.
Cia galar so a chlerig or si.
Gorta dom brith.
Fe amai or in chaillech.
Biad acumsa & tussu cen biad.
Lingthi immach.
Dobeir dó ammaig imm & arbor & ass.
Feccaid fora rithigid.
Mo chobais ol a setig is bó bias úaimse fria brothchán.
biaid bó uaimse dano ol a setig.
Inti thanic i cind bliadna it di lilgaig déc ro batar aciseom.
cess no da chess lána do braich & do arbur biid.
Berdair dí lesseom sair do Mael Ruain .i. lilaca & aire n-ech do braich & biud.
so or Mael Ruain. Iss ed so a chlerig.
Atlochomar do Dia or Mael Ruain.
Is mórad anma in Chomded Conid ferr do neoch dí a edpairt don Chomdid andás dona doínib talmannaib, Cummíne Fota mac Fiachnai di Eoganacht Chassil C Ummíne Fota mac Fiachnai di Eoganacht Chassil.
Fria ingin féin doroni in Fiachna tré mescai.
olis lia mathair no foad ind ingen. Coros cuibsigestar a hathair dús cia dia rucad in macc.
Co tarat in ben a coibsena corbo lesseom.
Asbertsom a chor in meic i mbeolo biasta.
connach imminaicced do & a ingen co bráth.
Rucad uadisi iarum in mac i mmudiu bic i mbid ass.
co farcbad for beind chroisse i ndorus chille.
etach corcarda imbi.
tri fichit unga d'argut Longes Chonaill Chuirc Áth Clíath co n-accai na llonga oc dul taris.
leo taris sair co n-accai slébe Alban. Lecait uadib hi tír.
sliab iarthair Alban. Ro fer snechta mór fair co toracht a chriss.
Sé thrath dó cen dig cen bíad co tarlaicseom & se marb sin glind.
Dolluid Gruibne éices fili Feradaig ríg Alban díb marcachaib déc do chungid a mucc issi nglend Co n-accaiside oi dia brutt forsin tsnechtu.
fer marb ol suide.
Co n-accai ropo the a chorp.
Dormgni reod dond fir ar in file.
Ataid tenid imbi conna remset a baill oc eirge.
Dogníther ón.
coro mberb.
Atraig opund.
Fossud a laich or Gruibni ni áigther ní Is and asbert Gruibne la déicsin a gnuse a n-asbert.
Fo chen a Chonaill chaín Chuirc cach tír thuic dar mara mbrug thíar medarsot sund sál condat sernd súan.
Sluaged mbalb buidnib gal gabsait gair thromm thriuair trede nad fúach fofuair.
fo dal rodom dia tucthar conid form forromais nach for alathire tí tarrassais.
lathar col combat colcend frit mbrath mbrichi fort colla clár cannoe nad léit Lugthiach.
mac Ailella airmetside miad armitis táti dé dagerimi án sceo dagcaillne díth.
dítidech a naill Chuirc immalluritar carud gáir ardat Chassial cáin úindiaig comb for Femon folnaibthir feiss find dedais sín slán giallo gebai Mumain mórsluagaig combo Locha Lén leo linfaid t'erchlos Erendmag ol sceo tuathe Oengusa os cach thire tí.
Ticfat Tálcind dar muirthrían trolmaib crád cromm.
Ecmamg im iss ésseom indala cimbid ro anacht Corc ar Laigniu .i. in fili atrubart in filidecht.
Dobeirside dí dá laim imme.
Ba cóir dún ám or se failti fritt.
Cia rot lessaigestar or se cossind ogumsa fil it scíath.
nip sén dorinchossig.
fil and or Corc. iss ed fil and mad fri dé tiastaso co Feradach.
Do chend dít siu bad fescur.
Mad i n-aidche do chend dit siu bad Matin.
Nipa samlaid bías.
No mbeir leis iarum dia thaig fessin.
cliath fóe & ochtur fon chléith.
iarum dia mís da acallaim Feradaig. fonacaib Corcc immaig.
atchúaid dó a scél n-uile .i. Techt do chungid a mucc.
asbert is marbad ro marb in fer.
in tan atchondairc a nn-ogum issin scíath iss and rap aithrech leis a marbad.
ariss ed ro bui i ssuidiu. mac rig Muman doriachtso.
Mad fri dé tissad t'ingenso do thabairt do ria fescur.
Mad i n-aidchi a feis leis ria matain.
Is olc in scél or Feradach ba dirsan nach i mbethaid donucais.
Fonaisc a comthrom do argut for Feradach & dombert ammuig.
Feraidside failte móir friss.
Ni tharddad dó im ind ingen.
arasbert Feradach ní thibred a ingin do amus fa anechtair nirbo baa dosom ón o immanarnaic ind lanamain combo torrach de in ben. Coro assaíted & co mbert mac dó Ní ardamair armad chóich.
Ro tríallat dia breoad.
Tancatar fir Alban fón loscud.
Ba bés i tossaig nach ingen dogníd buís dar cenn aurnaidm no breotha.
conid de atáat na bríse.
Mag mac Breoa .i. Mag mac Breg.
Ro gadatar dí fir Alban dáil don ingin co cend mbliadna co rrucad a mmac i finichruth.
vel i fineguth vel i finítés Tecait hi cind bliadna dia breoad.
In tibér do macc duitsiu or si.
Dobéra im or seseom ar belaib Feradaig.
in tan dí bath dia loscudsi dombertsi ara mbelaib a ndíís.
In la Corc in mac a ben or Feradach.
Is leis ar in ben.
Ni geb úait ar Corc ar is mac moíni co ndardda a senathair.
Dobiursa duit ám or Feradach.
is lat in mac.
Gebthair ar Corcc i fechtsa.
Airg immach a ben or Feradach & nibo sirsan duit.
Ni rega im or Corc or ni cintach.
Cintach im or Feradach.
Ni cintach im or Corc cech maicc a mathair.
Fora mmac atá a cin .i. fora crisluch.
Berar in mac immach dí or Feradach.
Ni berthar dano or Corc ar ní fil for feraib in n-ocsin.
arasrire in mac a chinaid. Dosressart dib línaib or Feradach.
Ba sirsan ar Corc.
Maith a Chuirc or Feradach foí lat mnaí Is tu no togfaimmís di ciano bemís ica thogu.
Dobersa a lóg do feraib Alban.
Dognither ón anaidseom tair co rrucsi tri maccu dó Maith a Chuirc or Feradach ber do maccu latt dochum do thíre & do mnaí ar is liach a mbith ria tír anechtair.
Beir latt ere triir do arggut.
Tiagait laech lett dognither ón.
Dolluid anair a láech co rranic Mag Femin.
Dofuirim snechta foraib i ssudiu.
Conda bert for merugud oc Cnucc Graffand.
Baí a athair-seom i llobrai.
Fothúaith roslasom i tuascert maige.
Baí muccaid Aeda ríg Muscraige oca muccaib in laasin.
Asbert fri Aed dadaig.
Atchonnarcsa ingnad ol se indiu isna drommaibse atúaid.
atchonnarc doss n-ibair for carraic co n-acca daurthach bec ara belaib & lecc cloiche ara belaibside.
timthirecht angel ond licc súas & anúas fir or in druí ind Aeda bid ed domsod.
rig Muman in sin co bráth.
intí cétna ataifes tenid fond ibursin bid úad rige Muman.
Tiagam dia hatud or Aed.
Anam co mmatin or in druí Iss ed dí doralaiseom fora merugud intí Chorc a ro addaí tenid dia mnai & dia maccaib conid fúair in t-Aed arnabarach oca thein cona maccaib imme.
Atgéoin dí & dobeir failte móir dó & dobert a macc i ngiallai fria láim.
In tan trá ro bás oc imchosnam ríge Muman iar n-ecaib a athar iss and ranic Corc.
Dognith iarum attreb lessium fo chetóir issin Chasiul.
ba lánri fer Muman ria cind sechtmaine.
Is é dí cetgiall ceta ra gaib rí Muman giall Múscraige.
soerthi dóib dara esi & rigan uadib i Casiul.
In muccaid dano fouair i Cassiul.
doratad sairthi dó la rig Cassil & dia chlaind .i. cen cháin & cen chobach rig na rechtaire.
Is é dano congair gairm rige do rig Cassil & dobeir bennachtain lasin ríg & dechelt ind ríg do fo chetóir.
Is desein dí atá Cassel Cuirc.
iss ed a sil & a sémenn Cuirc meic Lugdach fil i Cassiul co bráth ond úairsin, Cath Maige Mucrima Ailill Aulom mac Moga Nuadat do síl Ebir meic Miled Espáin.
Rí Muman dí in t-Ailill Sadb ingen Chuind Chetchathaig leis.
Tri meic di.
Eogan mac Ailella.
Cian mac Ailella.
Cormac mac Ailella.
Dia tat Eoganacht & Ciannacht & Dáil Caiss.
Dalta dano do Ailill & Saidb Lugaid mac Con do chorco Loígde.
for óenglún & óenchích ro alta & Eogan mac Ailella.
Ailill iarum aidchi samna do recaire a ech i n-Áne Chliach. dergither dó is tilaig ro lommad in tilach in n-aidchisin & ni fes cia ros lomm.
Fecht fo dí dó fon innasin.
Ba ingnad lesseom.
Foidis techta úad co Ferches mac Commáin éices ro baí i mac Mairg Lagen.
Faith side & fénnid.
Dolluidside dia acallaim.
Tiagait a ndíís aidchi samna issin tilaig.
Anaid Ailill is tilaig.
Baí Ferches frie anechtair.
Dofuitt dí cotlud for Ailill ic costecht fri fogilt na cethrae.
Dollotar asin tsíd & Eogabul mac Durgabuil rí in tsída ina ndíaid & Áne ingen Eogabuil.
timpán creda ina láim oca seinm dó ara bélaib.
Atraig dó in Ferches co tobairt buille dó Ro roith Eogabul reme issa síd.
Atnuarat Ferches di gai mór co rróemid a druim triit in tan donnanic co Ailill.
Condranicside frisin n-ingin eret ro buí i ssuidiu.
Ro den in ben a ó cona farcaib féoil na crocand fair & connaro assair fair riam ond uairsin.
conid Ailill Olomm a ainm o sein.
Olc ro bábair frim ar ind Áne mo sárugud & marbad m'athar.
Not sáraigiubsa ind .i. nocon faicebsa athgabáil latt in tan immosceram.
Ainm na inginesin fil forin tilaig .i. Ane Chlíach.
Bruig Ríg dí domsod ind Ailella i comfocus don Máig .i. usce mór.
Is de asbert in file.
Usce Mage cen bad sruth.
ba lustai cen fursunduth fo bíth dotháet sech thóeb liss.
Aedáin meic Melláin éicis.
dano fecht aile Eogan mac Ailella & Lugaid mac Con .i. a chomalta co hArt mac Cuind dia mbaí for cuairt Chonnacht. do thabairt ech & srían úad .i. brathair mathar do Eogan.
Oc techt dóib sech a mmag co cualatar in ceol issin dus ibair ro buí ossind ess.
Berait leo co hAilill aridisi .i. in fer thucsat assin duss.
arbatar oc imresain imme co rrucad Ailill breith dóib. Fer bec tri thét ina thimpán.
Cia t'ainm Fer Fí mac Eogabuil.
dobrintaí or Ailill Ataam oc imresain immon fersa. Cinnas fir so.
Timpanach maith.
Senter dún a ceol or Ailill dogentar or se.
Ro sephaind dóib dano goltride conad corastar i ngol & i coí & derchoíniud.
Ro gess dó anad de.
Ro seind dano gentride.
conad corastar i ngen ngaire acht naptar ecnái a scaim.
Ro sephaind dóib dano suantraige conda corastar i súan on tráth co araile.
Atrullaiseom iar suidiu a lleth dia tudchid & foracaib drochimtel eturru.
arba sirsan leis. Atragat iar sudiu.
Beir breith dún a Ailill.
Bec torbai or Ailill.
atrubartbair in tan fríth in fer. Atrubartsa or Lugaid lemm a céol.
Atrubartsa ar Eogan is lem in ceoluid.
Is fir or Ailill la Eogan in fer.
Is drochbreth or Lugaid.
Fír dam or Ailill.
Ni fír or Lugaid ní gnath fir fort beolu.
Ni tú as cóir dia chairigud or Eogan aithech samlut.
Bid aithech samlumsa or Lugaid lommeras a cendsin ditsa & salteras fort leccoin.
Cinnas dogentasu or Eogan.
rroí chatha or Lugaid. A llaasa i cind mís dotéis co comairsem i Cind Abrat.
Ba fir són im.
Condrecat dia mis.
cách cona sochraite co mbatar na da idne aigid i n-agid.
dano la Mac Con isin cath a aite .i. Lugaid Lága mac Moga Nuadat. Is and luid Mac Con i n-imaccallaim fria drúid Dodera a ainmside do Dairinib dó in tainriuth.
comchosmail crotha & delba in drúth fri Mac Con.
Maith or Lugaid foceraid Eogan comrac desse formsa innosse & donscera a bruth meic ind ríg & a adbar & hua araile.
N mataet fort beolu ar in drúth at lomthrú Regaitse ara chend ar in drúth.
do mindsu formo chind & t'erred immum.
co n-erbara cách is tussu dothaet and.
Ma beith ní iarum totim damsa not beirsiu ass fo chetóir ar atbéra cách is tussu dofáeth and & mebais in cath iar suidiu.
Biaid im Eogan ocdo chungidsiu sethnó in chatha dia n-accera iarum do cholpthasu not gignether ón Dognither ón.
marbthair in drúth.
Rofitir im Éogan nárbu é Lugaid ro marb.
Feccaid fora íarmoracht iar sain.
Ro mebaid in cath or cách.
Dorochair Lugaid.
Ba fír son maidid for Lugaid.
Á 'tchondairc dí Eogan da cholptha Lugdach trésin slúag.
amal snechta n-oenaidche ar thaitnemchi a da cholptha.
Ro raith Eogan na díaid co tarlaic irchor fair conid n-écmaing ina gairr.
Is de atá Brén Gairr for ndortai.
in ránic in t-erchor ol se.
Maidid iar sain.
Is de ro cet.
Cath Chind Ebrat ro mebaid for Mac Con chétaib acan; cind mbliadan ní duibel dofích Mucrama matan.
Amal ba fír són.
Nira fét Lugaid bith i n-Herind iar sain la Éogan.
Co ndechaid reme i n-Albain for teched.
nocon fess c'airet rochúaid.
Rochúaid dano Lugaid Lága .i. lágine mór no bíd na láim la Mac Con.
Trí nónbair dóib nammá Iss ed dí dochuatar co rríg n-Alban.
Dosrinchoisc iarum Lugaid co mór a muntir arnábad baeglach no betis .i. arna tuctha aichne forru.
ardáig naro marbtaís la ríg n-Alban ar ríg n-Herend .i. Art mac Cuind. asbert Mac Con fria muntir ara ndernad cách díb ríar araile.
amal bad rí cach fer díb dialailiu.
dano conna abbrad nech a ainm féin frissium.
Fálid friu im rí Alban Noco dernsat a slonnud.
nocon fess can dóib.
acht a mbith do Gaedelaib.
& ag cach nóna dóib i tech. fo leith co cend mbliadna.
Ba hingnad iarum lasin ríg febas a ndelba & a n-airechas & a n-engnama eter brissiud catha & immairec & chomlaind.
búaid n-oenaig & chluiche & chéti.
imbert brandub & búanbaig & fithchille.
nad raibe toesech forthu in tsainriuth.
Láá and dí buí Lugaid oc imbirt fidchille frisin ríg co n-accatar fer écosca ingnaid chuccu is tech.
Can don fir ucut ar in rí De Gaedelaib ol se.
Cia dán.
airbere ar in rí Écse ol sé Scéla fer n-Herend lat ar in rí in maith flaith Airt meic Cuind.
Is maith ol se.
Ni thánic i n-Herind riam flaith samlaid.
Cia as rí Muman ar in rí Eogan mac Ailella ol se ar is senóir a athair.
Lugaid mac Con ar in rí Nicon fessa a imthechta íarna innarbu do Eogan mac Ailella.
Mór líach ón ar in rí Mairg Herind ara testá & cenél Lugdach ar in rí cindas atá Nis fil i mmaith ol se.
acht i ndoere & i ndochraite & i cumalacht do Eogan.
Amal rochúala Lugaid ón bátar fir óir & argit inna láim dobert a mér for dís fa thríar díb conda forlaig in t-airinech buí ara bélaib.
Donécca in rí Ell chondalba dotic ale or in rí is lói atchúas a scél.
Lugaid immach la sodain. Maith a ócu ar in rí is é Lugaid téte immach atchíusa issind abairt doringni.
Congairther fer aile dó arnabarach.
adfíadar a scél cétna dó Is í ind ábairt chetna dogénaiside.
Is fír ar in rí iss é Lugaid inso.
iss ar m'ómunsa nacha slonnet.
Doberthar tra múin impu co fessammar.
Berar mucc & ag fora coiss dóib.
apar friu a mmunter féin da n-irgnam dóib.
Foscichret i crandchor iarum.
Fáicebthair Lugaid fris anechtair.
Forcomo so frissin ferthaigis.
Dochuaidsom im i crandchor ind aurgnama.
Maith or in rí frisin ferthaigis finta cia as toisech fodla & ara ndentar bélaib.
Ni buí and ón acht in rechtaire a oenur.
Fír or in ri Marbaid dam dreim de lochdaib.
Dobeir im luch for cuibrend cech fir díb is si dergg cona find.
doberar ara mbélaib.
atrubrad friu co mairfitis mani estais na lochtha.
Imma dóib.
ro bántá co mór iar sain.
Noco tucad cuccu ríam anceiss bud doilgiu leo.
Cinnas atát or in rí Ataat ina mbrucc & a mmíasa na fiadnaisi.
Is brocc Muman dar míasa ón ar in rí Apar friu mairbfitir mani essat.
Nip sen ó timmarnad or Lugaid la tabairt na lochad inna béolu.
in rí ocó descin.
Dosmberat na fir uile la sodain.
Buí fer dobbronach díb no scead la tabairt erbbaill na llochad dia bélaib.
Calgg dart bragit or Lugaid.
Iss ithi lochad coa lloss.
Slucid iarum erboll na llochad.
Dogniat ní airiut or in rí on dorus.
Dogniimse errosom dano or Lugaid.
In tussu in Lugaid or in rí Iss ed mo ainm or Lugaid.
Fochen duit ám or in rí Cid diarot dichlis formsa.
arth'ómun ar Lugaid. Dodígelaindse th'osnaidsiu cosindiu dianot fessind.
Domairsedsa cobair cid indiu or Lugaid.
Rot bia im cobair or in rí Rí Alban atomchomnaicse.
Ingen ríg Bretan mo mathair.
Ingen ríg Saxan mo ben.
Nos bersa latt uile fri dígail th'osnaide.
Am buidech de or Lugaid.
Dosnuc dí in t-oenfer for óensluagad uile in muntirse.
An ro baí iarum di longaib & libarnaib & bárcaib i n-airiur Saxan & Bretan.
tarchomlátha co mbatar i Purt Ríg i n-Albae & todlach mór di churachaib leo.
Asberatsom ba hoendrochet baí eter Herind & Albain di churchaib.
Dolluid Lugaid dí cossind arba & cossin tromslúag mórsain do dígail a ancridi for firu Herend.
Nírbo gor in mac dosnuc.
Ro indrettar dí in Herind coro giallsat sochaide mór díb dó & nistarraid debaid co rráncatar Mag Mucríma hí Crích Óc mac Bethrae fri Aidne atúaid.
ó Ath Chlíath dano sathúaid.
Mag Mucríma díi.
mucca gentliuchta dodechatar a húaim Cruachna.
Dorus iffirn na Herend sin.
Is esti dano tánic in t-ellén trechend ro fásaig Herind.
Conidro marb Amairgene athair Conaill Cernaig.
argalaib oenfir ar bélaib Ulad Is esti dano dodechatar ind énlathi chrúan coro chrinsat in Herind. nach ní taidlitís a n-anala.
condaro marbsataid dano asa táblib.
Is esti iarum dodechatar na muccasa.
Nach ní immatheg-tís co cend mbliadan ní ássad arbur na fér na duille trít.
Bale i rrímtis ní antaís and acht no thegtis hi tuaith aile dia n-irmastá a rrím.
Ni rímtís fo chomlín .i. ataat a trí and ar in fer.
is mó a secht ar a araile Atát a noí and ol araile.
Óenmuc déc.
tri mucca déc.
Attroithe a rrím fónd innasain.
Farfémditís dano a nguin.
ár dia ndibairgtis ní arthraigtis.
Fecht and dí luid Medb Chruachan & Ailill dia rím .i. i mac Mag Mucrima.
Ro rímthea leo iarum.
Ro buí Medb inna carput.
ro leblang mucc díb tarsin carput.
is immarcraid in muccsain a Medb or cách.
Niba híseo ol Medb la gabail a colpthae na muicce co rróemid a croccend fora étan.
conda farggaib dano in croccand inna láim cossin cholpdu.
nocon fess cía deochatar ond uairsin.
Is desin atá Mag Mucríma.
Ro lléiced tra do Mac Con indred na Herend co rránic Mag Mucríma i n-iarthur Chondach Is mithich ol Art mac Cuind debaid dona feraib.
Mithig im ar Eogan mac Ailella.
dano Eogan a lláá ria sin co Díl machú Chrecga di Ossairgib. Ro buí i n-Druim Díl.
Druíside is é dall.
Tair limsa or Eogan do sinnath na fer & dia ndichetal.
Maith or se.
regasa latt A báidathair ol a ingen.
Ben oentama ón .i. Moncha ingen Díl.
A ingen ba hara do.
Amal rosiachtatar Mag Clíach.
Atgeóin im in druí for labrad Eogain ropad trú Maith a Eogain ar in druí in fácbaiseo iartaige.
mórithir ar Eogan. Maith ám a ingen ar Díl.
Foí la Eogan dús in bíad rigi Muman uaimse co bráth.
Dergidir don lanamain.
Maith a ngein concompred and .i. Fiacha Mullethain mac Eogain.
Lesainm dano dósom Fiacha .i. Fer da Líach .i. a lláá dorónad marbthair a athair arnabarach.
a llaa rucad marb a mathair a lláásin.
Líach dano cechtar n-aí díbsin.
Conid desin rátir Fer dá Líach.
Fiacha Mullethan dano is de ro ainmniged .i. ros gabsat idain Moncha ingen Díl oc Áth Nemthend for Siúir.
Olc napo matain imbárach not assaítither ara athair.
Diambad and ar in druí forbiad Herind a ngein co bráth.
Fír ám or si.
acht mani thí thriam tháebu ní tharga nach conair aile.
Téit uadib issin n-uisce.
Cloch fail i mmedón ind átha.
Dosléice impe.
Cotomgaib or si.
Buí issin tunidesin co tráth teirt árnabárach.
Is mithig tra ol a hathair.
Doscuredar tara cend.
Atbailet a béoil.
Rolethai dampim cend inna noíden forsin chloich conid de ro boí Fiacha Mullethan fair.
athair Eoganacta uile.
trá Art mac Cuinn dar Sinaind síar co mórsluagaib fer n-Herend immi. Dogenai Olcacha .i. goba di Chonnachtaib a óegidacht in n-aidchi riasin chath.
Batar hé dano a imráttiside.
Is tromm in dámsa donuc Mac Con chucaib.
Bid amnas dombúrfet chucaib in damradsa Bretan & Alban.
Ni fil a mmenmain fri teched.
aris fota a teiched co Sléibe Elpa araill díb. Is olc dano a fola ind fir las tiagar issin cath.
Dligid Lugaid fiachu de din chursa.
Cia mét di chlaind forácbaiseo a Airt ar se.
Oenmac ar Art.
Robec ám or se.
Fóe lamm inginse a innocht a Airt.
Ata i tairngire damsa orddan mór do genemain úaimse.
Ba fír són.
Ba mór a n-orddan .i. Cormac mac Airt meic Cuind.
Foid lé in n-aidchisin.
Iss and ra compred Cormac.
Asbert frie bérad mac & ropad rí Herend in macsin.
Is and atchúaid di cach foloch forfolaig dá tharmnugud don macsin.
asbert nó mairfidé arnabarach.
celebraid di.
asbert frie ara mberad a mmac ar altram coa charaitseom de Chonnactaib.
dochum in chatha arnabárach. Batar erlama im la Lugaid a chomarli .i. dochuaid leth fíallaig úad i talmain .i. dogníthe derc don chetfóit & cliatha tairsiu.
no briste in gae ar bulg & a rind tresin cléith.
Áitt ón i rrabe úiri fer n-Herend.
Comrigthe dano coss in Gaedil di choiss ind Albanaig.
arna digsitis na Gaedil for teiched.
da Brettnach im Gaedel.
Ro suidigthe tra na da indna do chechtar na da lethe.
N a ríg dano ro batar i n-airinuch in chatha .i. Lugaid Mac & Lugaid Lágae.
amp Béinne Britt i n-airinuch indala indna.
Art mac Cuind & Eogan mac Ailella.
Corbb Cacht mac Ailella i n-airinuch in chatha aile.
Forrúacart im Lugaid comrac desse for Eogan.
Asbert Eogan nad ragad na agid don chursain ar batar olca a folaid friss.
Asbert dano Lugaid nabad drúth dara chend in chursain cia dufoítsad.
Ár rop ferr leis coin fer n-Herend dá ithi oldás buith fria thír anechtair ní bad sire.
Bá dub im in t-aér úasaibseom colléic dona demnaib.
oc irnaide na n-anman trúag dia tarrung dochom iffrin.
Acht dá angel amáin ni bátar and.
Os chind Airt im no bítiside cach leth immatéiged issin tslúag.
fo bíth fír n-aicnid na fírflatha.
Is and tra forfópart cechtar na da ergal dochum araile.
Amnass im in gress rollásat.
for cechtar na da leithe.
Amainsi na tadbsin ro batar and .i. findnél na cailce & ind áeil dochum inna nél asnaib sciatha & asnaib boccóitib oca n-essorggain de faebraib na claideb & de imfaebraib na ngae.
na saiget iarna ndegaursclugud dona curadaib.
béimnech & briscbrúar na mboccóti iarna truastad dena calggaib & dina buirnib in t-airbrech dina dibairgthib na n-arm.
In tóescach & in tinsaitin na fola & na cró a ballaib na n-écland & tré thoebu na miled.
Is amlaid im ro bátar na da Lugaid sethnó in chatha amal bíti mathgamna etar banbraid ac fápo cach fir ar n-úair úadib.
Cathbarr círach 'ma chend cechtar n-aí & lúrech iairn imbi.
claideb mór inna láim.
Immusrúbartatar forsna slúagaib coro thrascratar ilcheta díb.
Fón cosmailius cétna ro boí Eogan mac Ailella & Corbb Chacht mac Ailella assind leith aile.
Bá tnúthach & ba hinfir in comracsa.
condracatar fir Herend & Alban .i. is bec nach saltrad cach fer for cossaib a cheile ocond imthuargain.
In tan tra ro bátar cind ar chind no gonta in fer assin talmain dia dib culadaib conda cuired dar cend.
Atosrerachtatar dóib assin talmain fir Alban coro iadsat impu.
Maidid iarum for Art mac Cuind co feraib Herend.
co ralaad a n-ár.
Sadess ro memaid in maidm do Áth Chlíath i Crích Oac mac Bethrae.
Atá a n-otharlaige frisin n-áth atúaid .i. Secht meic Ailella Óluim.
Atá dano Taurloch Airt airm i tall Lugaid Lágae mac Moga Nuadat a chend de forsin chloich fil i Taurloch .i. in tan ro mbuí Béinne Britt oc béim a chind de Eogan mac Ailell.
a donarraid Lugaid Lágae.
Is and asbert ar ra ngab ell chondailbe.
Ó díb nguallib súas atacomaing Béinne .i. ísel béim benas Béinne.
Ardd béim benas Béinne.
dotháet mo recht assa richt bemmend benas Béinne Britt.
Dobert béim la sodain do Béinne dara munél co mbuí a chend for bruinni Eogain.
Donairthe Mac Con ocasain.
Olc ind imbeirt sochraitIsin a Lugaid ar se.
Cumma duit or Lugaid dobersa cend ríg Herend duit indossa dara éissi Luid i ndegaid in madma sathúaid arridisi.
co comarnaic fri Art conidro marb.
décmaing a chend de.
Is de atá Turloch Airt hi Crích Óc mac Bethrae.
Gabais Lugaid mac Con iar sain ríge n-Herend ar ecin.
co mbuí i Temraig secht mbliadna lána.
gabais Chormac mac Airt ina ucht i n-altram.
Béo im in t-Ailill Ólom béus.
ba é a hannacul.
It crína indiu mo chruí nis feithet meic na huí'
is é mo thimna cen on.
atbiur ingra do Mac Con.
Ba hé a hannacol Meic Con i ndíeid a drúith.
Ní ela gára o luid Dadera.
fo bíthin it máigine dar éis drutháin Dárine.
Ba hé a hannacol Saidbe ingine Cuind Cetchathaig.
Mairg damsa de mairgg di Chliu dia fríth Fer Fíth inna eu.
is de docer Art mac Cuind & meic mo Áuluim.
Mairg damsa de mairg do Chliu dia fríth Fer Fith inna eu.
Foder ecomlond do Art focer lige do Chorb Chacht.
Fecht and dí dofeotar caírcha glassin na rigna indí Lugdach.
Táncas i rréir Meic Con.
Atberim or Mac Con na caírig ind.
Ro boí Cormac na mac bec for dérgud inna farrad.
Acc a daeteac or se.
Ba córu lomrad na cairech i llomrad na glasne.
ár ásfaid in glassen.
ásfaid ind oland forsnaib caírib.
Is í ind fírbreth ón or cách.
Is é dano mac na fírlatha rodfuc.
La ssain focheird leth in taige fon aill .i. in leth i rrucad in gúbreth.
meraid cu bráth fon innasain .i. in Chloenferta Temrach.
Is dosein ro cet.
Rohuc Lugaid laechda éo gubreth i céo cruth atchiu; maraid dó o sein co bráth clóen ind ráth dind leith adiu.
Bliadain dó iar sain i rrígu i Temraig & ní thánic fer tria thalmain ná duile tre fidbuid.
na gránni i n-arbur.
Ro ndlomsat dí fir Herend assa rígu ar ropo anflaith.
síar iarum co mórimmirgi dia thir. Ni dechaid im Lugaid Lágae leis.
Áitt or se i tuithchedsa frim bráthair fót bíthinsiu & i ndernus fingal noco ricub arithisi.
Dombér i ndíl do mac ind ríg ro marbus.
Cobo thrí dí no n-aithned Mac Con do Chormac.
tíntád fris béus.
Celebrais dó iarum.
Iss ed luid síar co Ailill .i. dia gorigud.
lless cucai. Dobeir Sadb a dí láim 'má bragit.
Na eirgg a maccain or si.
is olc in fer cossa téigi.
ní dílgedach.
Fochen ón or Ailill.
Tair chucum tra co 'mmaragba dún.
co nderna athair dímsa.
co ndernursa mac dítsu ar ná filet maccu lim dom gaire.
Dobeir iarum leccoin fri leccoin dó Donáirraill im co fíacail fidba ro buí ina chind ina leccoin.
Rot ánic ale or se & docóinfe colléic.
úad immach. La sodain iss and immaránic fri Saidb.
Fe ón or si oco décisiu Is é forgab dia tuit ro geguin fiacail fidbuí ro gab súainiud do delbad bá dirsan in tigcelebrad.
Ba fír són.
Tar éssi dí tánic Ferches mac Commáin co hAilib.
Fé a Feircheiss or Ailill i ndiaid Lugdach dait.
Re cind tri tráth o legai leithchend Lugdach.
Ferches inna díaid. rosiachtsom a thír.
suidiu. Dorat a druim ri corthi isin tslúag.
Co n-accatar nf in Ferchess.
Nacha lleicid ille for Lugaid.
scíathaigit ind fir eturru.
Dosléici chuce darsin slúag co n-ecmaing inna é tan coro recart in coirthe fris aníar coro secai cen anmain.
Ferches im resin slúag issin n-ess co tochrad casnaide a gae dóib forsin n-usce. Is de atá Ess Ferchiss.
Is do sein asbered Sodb ingen Chuind.
Mairg damsa de mairg indiu dia fríth Fer Fíth inna éu.
iss ed nom bera do don irchor Fercheiss for Mac Con.
Is and asbert Ailill.
Trícho bliadan mad co se opsa senóir dímellte.
comdon dersaig asmo chess erchor meic Commáin éices Gabais Ailill iar sain ríge Muman mbliadna.
Cathraige Mucrima in sin i torchair Art mac Cuind & meic Ailella.
co n-ár fer n-Herend impu.
Dia n-erbrad.
Matan Maige Mucrima inid toetsat rig ile; ba dirsan do Art mac Cuind.
is oín adbaill in slige.
Asberat im araile ro baí Lugaid Mac Con tricha bliadan i rrige n-Herend.
Gabais Mac Con tírm cach leth co glasmuir ngledend; trícha bliadan án naland ro boí i rrígu Herend.
de maccaib Conaire.
T Rí bráthir Cairpre Músc & Cairpre Baschaín & Corpre Rigfota tri meic Conaire meic Etersceóil hui Ieir.
Idem & Conaire mac Messe Buachalla.
Sárait ingen Chuind meic Oenláma Gába mathair mac Conaire.
Batar dí meic Conaire i n-Maig Breg iar marbad a n-athar i mac Bruidin da Derga.
Baí Incél Cáech do Bretnaib in féinnid.
tri meic Hui Désa .i. Fer Gair & Fer Rogain & Fer Lé Bátar dí tri meic Conaire oc Temuir i n-orbbu Féine hi cóiciud Chorpri Nio Fer.
arit é fénni in sin Muscraige & Dál Matti & Corcu Dubni. Lagein ó Buais co Commur Trí n-Usce.
Is dibside dongairther Dál Maitti beus.
Boí dí mathair mac Conaire la Neimed mac Srobcind hi tírib Hua Liatháin Is de atá Ard Nemid.
In Nemed hésin dí bá rígbriugaside.
d'Érnaib a chenel.
is é ba rí hErand.
Gabais co Belach Feda Máir.
fecht and Eogán Már do acallaim mac Conaire do Themair Breg. Infíd dóaib scéla Muman.
Infíd dano dóib Incél Caech do bith i llepaid ac Nemiud mac Srobcind.
Is and asbert Corpre Músc.
Ba menma dún ém saigid Incéil i n-Albain iar nguin ar n-athar.
cenco tísed i n-Herind nar ndóchum.
Is desin foídis Corpre Músc Fiachraig Rigfota i n-oenló o Themraig corrici tech Nemid meic Srobcind ríg hErand & foranic Incél and fora cind.
Fertha fálti fri Fiachaich Rigfota.
fo bíth ba dalta dóib uile.
ba mac na rígna.
Is uad atá Ros Ríatai fri Ard Nemid andes fo bith in chluichi & ind ániusa dogníd in Ríata sin maginsin Baí dano trénfer la Incgel.
ni leiced raind na fodail i tig Nemid.
Fer do imthrascrad fris do cech dáim ticed tech Nemid dia tísed dám anechtair and.
Imchoemnacair Incgél dí dús in boí vel in tanic dám anechtair issind aidchisin.
Asbert Nemed ni thánic ol se dám anechtair innocht.
Asbert dano Fiacha ced dano do Incgél in dám do imchomarc.
Do imthrascrad frisin trenfer ucut ol se do muntir Incgiúil Am dámsa ém ol Fiacha.
Cia dacheleseo innocht ol se ní dichela imbárach.
Tair forsa llár dí ol Ingcél.
Bid indossa duit ón ol Fiacha Rigfota.
Dothaetsaide forsin lár.
Condrecat & in trénfer.
Trascarthair in trenfer forsin coire co memaid a doe láma forsin drolam iarthairach & co memaid a chóeldruim immon inber combo marb de fo chétoir.
Is iarum asbert Ingcél.
Ni cluchi anisin ol se acht is comlund.
Rommertabair ol Ingcél lécud mo námat chucum i n-oentech frim.
Is iarum atbert Sárait.
Bá díanaich lemsa cid cend Ingcel doberad mo mac.
atbalad oca ba sodeithbir dó Is iarum asbert Fiacha fri Neimed. ara fácbad Ingcél a theglach.
Is iarum asbert Nemed.
Ní chumgaba nech ellach na tellach im thegluchsa acht me fadéin.
Asbert Fiacha fri sodain.
Foichlide dí maccu Conaire.
arthicfat re cind chóic laithe déc do chath fritsu co Belach Slige. Díanaigid ém ol Nemed.
Loscat manis rí cath uaimse.
Farumai iarum arnabárach co ránic Temraig.
Is and assbreth fris.
Is ríataide ind imrimsin oc dul dó dar Slige n-Assail.
Is desin asberarsom Fiacha Ríatai.
Innisid iarum tuaid a n-atchonnairc i tegdais Nemid.
anro raid Nemed fris.
Is desin nenaisc Corpre Músc for Dergthene a folta dar é si flatha .i. filidecht cen ergnam act focul cen chloen cen rudrach.
cétlath fri ríg Cassil.
nert & sochraite dóib oc dígail a n-athar.
Is iarum fichsetar cath & Derg.
thene leo oc Beluch Feda Máir.
memaid for Nemad.
dorochair Ingcél Cáech and.
ni thorchair Nemed.
It é indrema a cendaile fil fri Crossa Brenaind andess i mac Beluch Feda Máir.
Is desin imchemnacair Dergthene.
A Chorpri Múisc murnig co dígis Nemed ma dorroach Léi.
Lé Fír Flaith mac Conaire docer i mac Brudin Da Derga.
Is desin frisrogart Corpre Músc.
Co rinnib sleg i mbrunnib bánaib.
co faebraib claideb i mmunélaib.
slóg ro soíset gnee.
dariuchtatar meicc dofessat hui digal immatorchair di láim im chend cnedach im chéil rochlois ilach crúaid congraimm.
Is desin gabsat meic Conaire crích Muman Gabais Corpre Músc ótá Brosnaig co Dergmónai iar Loch Léin.
atá hErand dar Mumain.
Co fi; cach immaire and táeb fri taeb fri immaire n-Eoganachta fo bíth immfortachta & comairchisechta dóib co bráth.
Gabais Corpre Rigfota eter Diabulmúscraige gabais & hEllne crích Ciarraige Luachra hó Fornocht conici Lumnech.
gabais Corpre Baschaín in tír atá a chenel indossa.
Fo chen cách tanic se Sárait mathair tri Cairpre.
fo chen don chach dománic.
Mathair tri Corpre Sarait.
.i. Sárait ingen Chuind .i. Cond mac Oenláma Caíphe di Chonnachtaib is di ro gab Nemed mac Srobcind in randsa.
Trí brathir im Óengus mac Óenlama & Cond.
Gala Dána.
Co slóg tar buidne balca ní matulaid co Connachta.
mairg atchondairc crú Cuind tar táeb claidib Con Culaind.
Audacht Morainn A Udacht Morainn meic Moín do Feradach Find Fechtnach.
Macside ingine Lóith meic Delaraid de Chruthentúaith.
Birt a mathair ina broind lé tairis sair i n-Albain iar ndílgiund saerchland Herend dona athechthuathaib.
Dolluid iarum in Ferad-achsain i cind ilbliadan i n-Herind co slógaib tairis.
Faídis Morand in n-audachtsa chuice.
co n-erbairt.
Comérig a Nere nollgnathaig noíthiut búaid ngaire gor intech arafolmaider fásaig fírinne fírforbart flatha fég fír mo muimme mo bríathar hi comrair gaíse comadar.
Beir dó ré mo bás.
cluined mo chosc iarmothá sund .i. ma théise sech ríga téise co Feradach Find Fechtnach.
Abbair friss ri cach mbréthir.
Mórad firinne no mórfa.
Nertad firinne no nertfa.
Tóc bad fírinne cot n-óceba.
Comad firinne cot n-óba.
Ár céin conoadarsom fírinne noco tesseba maith aire, nocon airchranfa a flaith.
aris tria fír flathemon túatha móra midetar. Is tre fír flatha at mortlada móra di dóenib dingbatar.
Is tre fír flatha at mórchatha fri crícha cu námait curetar.
Is tre fír flatha cach recht rán.
cach lestar lán imma flaith.
Is tre fír flatha foss & slánte.
Sid & subaige.
Somaíni & soad.
Sodcad & sádaile.
Comláine cride & menman.
Cach comarbba cona chlí i cind a thíre techtai.
Is tre fír flatha cach tír torthech cach lámnad lánchóir.
Is tre fír flatha cach feda aird úasail immaid.
Is tre fír flatha mesrada móra for fedaib ata manna millsi blassaigter.
Is tré fir flatha cach tlachta dianime dechmarómnaiter condat lí súla segaiter.
Is tre fir flatha comrar comga cach cethra i críchaib flatha fírian.
Is tre fír flatha.
nad fuigle nad fuigledar.
nad bí co fássaigib fíriánaib fossaigedar a breith.
Is tre fír flatha dofócbat dúili dúsi ili órda airgdidi.
Is tre fír flatha ildelba ilmíli a muirib domnib sceo móraib for tráchtaib téchtaib tochratar.
Is tre fir flatha aibne uisci íascaib tonnaib dona aibnib segtar.
Is tre fír flatha fácaib cach dám mochta inna suidiu iarna sáethur co fathaib fiss tri forcetal féthamail.
Is tre fír flatha facaib teora blai.
.i. blai brugai im cach n-oenach.
Blai dúnaid la túatha téchtai tecraiter.
Blai tige móir midchuardda medrait soír & doír baíth & gaíth.
gnáith & ingnáith.
Is tre fír flatha tromlibarn mór lán múni bárc hi cind cach thíre.
Is tré fir flatha sina cach threimse docengat ré .i. Gaim cain cuisnech.
Errach gaethach tírim.
Sam taurnrossach.
Fogomur tromdruchtach toirthech.
Uair is gó flatha dobeir sína sáeba for tuatha clóena.
Is tre fír flatha.
clanna caíne tusmiter di forbbaib téchtaib.
Apair fri Feradach árim remfissid arad sencharpait.
remidéccai iarmodécai tossaí friu sceo thairsiu.
aruscessi.
aruscialladar.
immusdín immusdídnad arnab co folaib fonnuu fodlongat.
Is tré fír flatha cacha cethri i críchaib cach flatha fíreoin cen tedmand cen anceiss.
Is tre fír flatha cach suth sóinmech cach doth toirthech.
cech lamnad lánchóir.
Apair fris nirap rannaire rúamna goa.
arní chumgat goa baa i cathroib. Apair fris ni fuigle co ngaib cathróe.
Apair ris coradar a flaith eter rinni gai.
o docoot rinne immasech ni fess cúich less cúich amless and.
Apair fris ní hassu a cungid inna flatha oldás a himdídnad.
Ní assu a togairm oldás a himchomét.
Apair fris duilig.
doínech.
dothengne.
ardligid cach dotheinga díge. Dligid cach doínech dibdúd.
Dligid cach dímsach tairnium.
Dligid cach forránach fuidbech.
Dligid cach forcradach féscred.
Apair fris ni ranna airlise imdergga, ár is dórtud fola fulige.
fó lár.
Apair fris nip fuilech nip cuilech.
nip cróda a lám.
Apair fris nir lua uarlommand fola for úarmírend craó for feola fine.
arétarba n-inderb n-indles im tír cáich ar n-úair. Apair fris fingal nis derna.
mairg dodafórti.
mairg fors ndortar.
dofechar o Dia co nómad n-áu, co ndéne duthaine & garsechla.
Dofórtai orddan & ana.
Dobádi greit & athgabáil Dollega clanna & comarbbu.
Fofera mór n-uilc i fus.
fo sechtdiabul tall.
Apair fris dénad cach maith.
aris maith mathiges cach. Cured cach fó riam foricfa ara chind asrenar fó fia.
aris fó ulc adfenar olc. Apair fris admestar dúle dúlemon.
Admestar hírinn asa ilménib.
méin óir.
méin airgit.
méin umai.
méin lúadi.
mein iairn.
Admestar talam assa torthib.
Admestar assa bésaib búar.
Admestar asa moínib mblicht.
Admestar caírcha assa comthlachtaib coínib comdathcha gnúsi gradugud.
olis find caírech a sérachar. ní saer imná bí.
Apair fris ní rire seniris ar nuairis.
Ní rire maith ar olc.
ni rire degfer ar drochfer.
Ni rire dagmnaí ar drochmnaí Ní rire a chlotha ar biad ar is ferr dín cloth oldás din bíd.
Ni ria a einech ar eochu echdadath.
Apair fris níp sotal sóisil saináirlech.
aris ferr cíall indá crod. Is ferr gáes anda gáes.
iss ed is dóennacht dílsi & díute.
tua & trebaire.
Dech cecha áilche ainmne.
Apair fris ní filet acht cethri flathi issin bith .i. Flaith congbála co slúagaib anechtair.
cialflaith & fírflaith.
Flaith congbála tra nirap inmain flaith.
amal soit a slúaig úad.
soid a greit & a gaisced.
a grád & a gráin for cula.
Ciallflaith im congbaidside a chrícha cen chatha cen choscru.
ráid a ré laaib & aidchib ar is láaib & aidchib ráetar in bith uile.
Fírflaith im immusmórat immusnertat immusbágat immus-cumtagat & fírinne immalle.
Tarbflaith dano nirip inmain flaith.
Doslaid dosladar.
fofich.
fofechar.
conclich conclechar.
Is fris conbith bemmennach búredar.
Garb dúaig tossach a flatha.
Miscnech anblathach a medón.
Utmall elothach a dered.
Is fria maccusein ardlúthfaiter cinaid airgébtair gnúsi.
ardúnfaiter cride.
Ni fochen or cách do maccaib na flathasin.
Nírbu maith flaith for n-athar dún riam.
Cach flaith nad bí hi fírbescnaib fírinne follnadar.
dobá dobeba.
dorá dorera.
Congaib conscara.
Apair fris nacha n-erbbad do saebfádib.
acht na n-erbbad do fírinne bid ferr cotnóba.
Dia nderna in so uile bid sen bid sírsaeglach.
bid cernach.
bid cathbúadach.
roria a condia.
danicfa a accobor.
Biaid cach mí do cona bláth.
Is úad adgebthar Heriu co bráth.
Apair fris forcmad mo bríathra bertach co mbúaid atamidiur arm' chenel clith cotomécnigedar spirut mo dligid díl réim scartha scél mbind.
Búaid cach flatha a firinne.
fáilte cach maige mógad cách a thúaith.
Apair fris nacha n-erbbad i ngentliucht.
na n-erbbad i fírinne.
cotnoaba.
Apair fris nacha n-erbad i sénairecht.
arni gnáth nach sénaire bed airddiu neoch. Apair fris nacha n-erbbad i n-ídlu.
na n-erbbad i n-Día as dech deib Día nime.
Bórama A Rdrí ro gab for Hérind .i. Túathal Techtmar mac Fiachach Findolaid meic Feradaig Findfechtnaig.
Is é in Tuathalsain ro gab Herind ar écin.
Is leis ro marbad Ellim mac Conrach i cath Aichle i taeb Themrach.
ro bris cóic catha fichet for Ultaib.
a cóic fichet aile for Laigniu.
a for firu Muman.
for Connachta.
ndígail sain marbtha a athar & a senatharsain ro marbsat athechthúatha Herend. As is for athechthuathaib Herend ro bris Tuathal Techtmar na cathasa uile.
Co ndessid i Temraig iar tain.
co ndernad feiss Temrach leis.
Co tancatar fir Herend chucai feraib mnáib sceo maccaib & ingenaib.
co tartsat ráth fris na n-uile ndúl.
Na cossentaís ríge n-Herend fris nach fria síl co brath.
It íat inso ríg na cóiced batar acond feissin .i. Fergus Febail rí Ulad.
Eogan mac Ailella Érand ri choicid Chon Rui.
Eocho mac Dáire rí chóicid Echach meic Luctai.
Conrach mac Deirg rí Connacht.
Eochu mac Echach Domlén for Lagnib.
Bátar dano dá ingin gradacha la Túathal .i. Fithir & Dairine a n-anmand.
Co tarat Eochu mac Echach Domlén rí Lagen in n-ingin ba siniu .i. Fithir.
arníba gnáth sósar d'feiss i fiadnaisi sinsir in tansin i n-Herind. Dosrat iarum Eochu a mnaí leis co Ráith Immil i lLagnib.
Dalta dil im do ríg Connacht ind ingensin Tuathail.
Atbertatar im Lagin friss is ferr ind ingen ro fácbais.
Conid iar sain dochúaidsium fothúaid aridisi co Temraig co n-erbairt fri Tuathal.
Marb ar se ind ingen rucusa lem.
ba hail lem th' ingensu aile do thabairt.
Atrubairt im Tuathal da mbeth ar se ingen ar choícait acum doberthá duitsiu co tormalta ben díb.
Tucad dó iar sin ind ingen aile .i. Dárine.
Dalta side dano do ríg Ulad.
dosrat leis co Ráith Immil áit i mbaí ind ingen aile ara cind.
Amal atchondairc im Fithir Dárine atbail Fithir le náre fo chetóir.
Amal atchondaircside éc a sethar atbail de chumaid.
Doringned iar sain a tanach na da ingen.
Co n-aprad cách is garb in tonachsa.
Conid aire rátir Garbthanach.
Ránic iar sain firindi in scéoilsin co Temraig co Tuathal.
Rucad fiss iar tain o Thuathal co ríg Connacht .i. co haite Fithirni.
co ríg Ulad .i. co haite I Dáirine.
Ra thinolsatsaide a slúagu leo co áit i mbaí Tuathal Tectmar.
Ora chomraic im dóib i n-oeninud atbert Tuathal.
Is mór ar se in t-écht doringni rí Lagen.
bás mo dam ingen do thuidecht trina cheilg.
Is amlaid ra boí 'ca rád & doringni laíd.
Fithir is Dáirine da ingin Tuathail turaig.
marb Fithir do nárine marb Dárine dá cumaid At aidbli na hécóra atberim ropa détla.
at tromma na tuicthena.
a tabairt i ndáil n-éca.
D'oenlámnad ructhasom.
da ingin Tuathail trétaig.
at tréna na tuicthena in n-úair aile la hécaib.
Fithir álaind inmálla ingen ardríg na Temra; rob í a tochmarc dingbála in ben dorat rí Berba.
Má dorochair Dárine ac rig Lagen do línib.
atbiursa ní máigine.
is dimsa tic a dígail.
Ma ra thuit m'ingenrad rádim rib ni rád clithi; digéltar ar Lagnechaib arna laechaib a lLifi.
Iss ed trá ro ráidset Connachta na gébtais o Lagnib cen chath.
Iss ed a cétna ro ráidsetar Ulaid.
Atrubairt im rí Herend ní laind lemsa ar se cath do thabairt do Laignib, & cid ed mad hí bar comairlisi téiged cách na chomair chucu.
Ba hé im a llín uile mili.
Ro gabsat trá cóiced Connacht rempu dar Gúalu co Nás co rragbaiset longphort and.
Atraach-tatar im slúaig Tomrach im ríg n-Herend dar Grafrend.
dar Buaidgein.
dar Rige.
dar Mag Núadat co Nás.
co ragbaiset longphort and.
Atraachtatar dano Ulaid dar Ésa.
dar Odba dar Fithairt.
dar Foendruim co Lethduma & ro gabsat longphort and.
Cengait im Lagin ina ndáil.
Co fersat cath fri hUltu Co torchair and Fergus Febail rí Ulad & borbraige Ulad archena.
Atraachtatar na slúaig archena.
ra loscset Nás & Alind.
Maistin & Raírind.
ro múrsetar Báirc mac Bresail.
Báirc side feda nemchrínda doringned ic Bresal Brathirchend ic ardríg in domain.
Focengat Lagin ina ndáil mili a llín Lagen.
Coro chuirset cath oc Ráith Immil frisi n-apar in Garbthanach indiu.
Ro ferad cath fíchda amnas eturru.
co rróemid for Lagnib uair niro damad fír comlaind dóib.
Ro marbad tra Eochu mac Echach Domlen ri Lagen 'sin chathsin.
fichi ríg.
malle ris O thati fogmair co tati Samna do Leith Chuind ac indriud Lagen.
Co ndernsat Lagin síd fa deóid ra Túathal .i. eraic a ingen dó & ro fácaib rígi Lagen oc Erc mac Echach Domlén.
Is í seo im inn éraic .i. tri choicait cét bó tri .i. mucc.
Trí .i. lendbratt.
Tri .i. slabrad argit.
Tri .i. molt.
Tri.
coire uma.
Cóire mór uma i téigtís da muic déc & dá ag dec i tech Temrach fein.
Tricha bó find óiderg co llóegaib a comdatha & co nascaib créduma & co mbuargib créduma & cona cóidib creduma fairsin anuas.
Is desin ro cet.
Tuathal Techtmar techta in talman tictís co Tuathal dia thaig; deich cét do chathaib ro chuibsig cóic achaid Uisnig ro air.
Is é Tuathal tall a cinnu dena cóicedaib cen chleith; is é doringne flesc láma tinne dána tána eich.
Da ingin ac Tuathal Tectmar cumma cenco ructaís lib; siniu a meicc 'nat a méra giliu 'nát néla do nim.
Fithir is Dárine dondgel inniasat dúib immar bías.
da ingin ac Tuathal Tectmar ba holc dúachad debtha in dias.
Fithir fúair tochmarc i Temraig tennáil tigi Rossa Rúaid;
Eochu mac Echach a hAlind ba trebthach a ainim d'úail.
Álaind in ben ben meic Echach ingen Tuathail Taulcha Glaiss.
curu briss a céile a connáil far sub Slébe Collain cais.
Gebidsium remi cu Temraig taebgel Trusten nirba thúr.
anaidsi thess ar Maig Mugna budiu na mess cumra a cúl.
O rosiacht in fersain Temraig.
tilach i tomled mid medb.
innisid a mnaí do mochéc ra boí for drochsét co derb.
Ros frecair fírflaith fer funid atrubairt i Ráith Móir.
rot fia Dárine ni daidbir cu lámire d'falgib óir Tug leis a mnaí co Mastin máethnaediu Themra Da Thí; fuair sidéic a síair i slánti do chriaid fir na báirci hí Rop olc le sárgud a sethar imma céile niro cheil.
Atbail noedenán de náire cóegeran oc Sláne sein.
Mar atbath Dárine dondgel do décsin ar Fithir find.
is dia cumaid is marb Fithir.
uch ropo rithir in raind.
Nostic in sruithsain ria samain sruth mná Nechtain cussin neim.
ro bóe longphort accu i n-Almain cu taite samraid iar sain.
Sirset in cóiced im Charman.
o Charmun co Commur cass; ní hénairt immar doringned ruc héraic a ingen ass.
Adbol inn eraic ra hérim innises fer brec nach beo.
tri .i. cét bó cach bliadna ba garit lán Liamna leo.
Tri .i. slabrad n-argait álaind ro thaitnítis thall.
is adbal & ni sáebgo slabrad cacha oenbó and.
Tri .i. c.
no méttais i mmórchailtib i mbít luin. tri .i. c.
moltrad mongach nucun olc in chongab chruid.
Tri .i. lendbratt Liffi ligda lettais dara lár.
tri .i. n-anart n-imda co ndath n-adarc mirrda mán.
Tri .i. core n-uma i mberbthea mid Maige Móein; molt ris mbenad ucht araile ba hé lucht in choire chóeim.
Coire uma dib i Temraig dá muicc déc and sís 'ma sech.
in da muicc déc nucu dírad iss ed ro línad a leth.
Cert comlin na mucsain d'aigib iss ed nos tailled aice thall.
is desin ba lán in caire docurthea ár aige and.
O ré Thuathail dóib cá toboch.
co ré Fínnachta na forc.
da fichet ríg do chlaind Tuathail ros ben a bruachaib Bríg Molt.
Dorochair tra Tuathal iar sain i n-Dál Araide i mac Mónai in Chathala Mál mac Rochride.
iar forbu mbliadan ar chet.
tricha bliadan díb dó i rríge n-Herend.
Ro gab iar sain Mál mac Rochride ríge n-Herend.
ruc in mboroma.
Rosfuc iar sain Feidlimid Rechtaid ó Choin Chorbb & ro marbad Cu Chorb la Feidlimid i cath.
Rosfuc dano Cond mac Feidlimtheo iar n-ilchathaib.
Rosfuc Conaire cliamain Cuind.
Rogab tra Art ríge n-Herend & baí oc iarraid na borama & nis fuair cen chatha.
Rosfac Fergus Dubdétach oenbliadain.
Rosfuc Cormac mac Airt.
Iar sain gabais Corpre Liphechair & ro boí ic tobuch na borroma for Lagnib.
Iss ed im ro ráid Bressal Belach mac Fiachach Baccid nach tibred cen chath.
Doringned íarum lerthinol Lethi Cuind la Cairpre Liphechair.
co Cnamross.
Laignib. Ra tinólait dano Lagin connici in Garbthonaig.
ro iarfaig Bressal díb cinnaís dobéram in cath.
doringni laid.
Denaid dún bar comairli a lucht in chóicid chnedaig.
apraid rind a ro Lagniu in síd is lib vel in debaid.
Nim chomlín in cathasa d'feraib na Herend uile.
atmaim dúib in fathsa noco chelim ar duine.
Sóid goí ar uathad sochaide acna feraib a Fanait.
is nám i tuind rothuile ríge neich ica namait.
Is úanne na hécóra is sind ro briss in cóemna; is aire 'sam etána.
ni fess nach form bus ráena.
A n-as ferr dot chomairlib a meicc Fiachach na tána.
airisem ri ro Lagnib.
fiss úait co Find inn ága.
Fíanna Find co faebraige tinóil a meic na flatha; bít acut i n-oenbaile remut i cend catha.
Find fer álaind uirnide.
isat ilerda a scéla; da tora Find Almaine armslaide ár sain dena.
Tiagar trá úait a Bresail ar mathi in cóicid d'indsaigid Find meic Cumaill.
Niba nech aile ar Bressal acht me féin & bár mathisi lemm.
Tanic iarom reme fodess co r Rind Descirt.
risi n-apar Rind Dubain Ailithir indiu.
Áitt is rabi Find mac Cumaill.
Ra fóchtait scéla do ríg Lagen i tíg rígfenneda Herend .i. Find meic Cumaill.
Ro innis iar sain in rí a ecomnarta.
ro ráid ni duthchu ar se dontí thicfa do dichur in chísa dochraidse de chóiciud Lagen.
is amlaid ro bai ca rád & doringni laid.
A Find in n-érgi ri báig.
in bia & Lagin d'oenláim.
ma thici erig fer chath, ra primthuathaib na Temrach.
In cualadais in cáin truimm; berair úain i lLeth Cuind; trícha bó nór mile do búaib cáema comdine.
In cualadaisiu Lagin.
do thuttim i n-oenmagin nó'n cualadais fichit ríg do thuttim trísin migním.
ormemais mo chride cain. acht mani diglorsa m'athair; mani imriu a úabur ard ar Corpriu Liphi lángarg Mairg triallas cen luing dar ler.
mairg triallas a hard i n-isel; mairg bale bís ar da raind.
mairg dobeir sar for saerchlaind.
A meic Cumaill aidble glond geib immot is imthigeom; gebid bar n-armu co grind & éirgid a fían Find.
A Find.
Ro erig iar sin Find & a fíann malle ris.
ro gabsat rompo & a llám chle ra Berbai co r Rind Roiss Bruicc ós Berbai.
Ro suid in rígfénnid for drummain uasin russ.
Atchonnaic sluag sírechtach sémide ina mbuidnib súas dochum nime & anuas.
Cia sluag sút bar ind fían.
Angil sin bar Find .i. teglach ríg nime & talman.
talcind ticfat i fus áit i failet na hangil út.
Batar im tri derbchomaltai d'Find issin baile .i. trí meicc Fíacha meic Conga.
Ba híat a n-anmandside .i. Mo Lling Lúath.
Cellach Máel.
Bráen.
Nirbo chían dóib and sin co faccatar chucu Mo Lling Lúath.
Ica facsin do Find is and doringne in laíd seo Mo Lling Lúath Cellach Bróen bil.
tri meic Fiacha cosin neim.
Druim n-Dubglaisse i failet airm.
níba úadib ainm fair sein.
Doragat sunda dá n-éis.
bid glan a séis immon ross.
bo chichlet angil ó Día niba lía dulli for doss.
Brénaind Birra Brenaind fáid.
níba tláith ticfait in ross.
daraga na ndíaid don glind.
Mo Lling fáid co cétaib cros.
Dia dom dítin Dia dom fis.
Dia dom chomét d'iplib doss.
co ragba ra hanmain Find tairngires Mo Lling sin ross.
Tellach Brenaind sin Druim.
in tellachsa tellach Find.
in tres tellach as dech lem.
tellach as ferr Teg Mo Lling.
Iar sain iarfaigis Mo Lling Lúath cid 'ma táncabair ille.
Is and atbert Find.
Ri Lagen tánic d'accaíne a imnid & a foréicne frind.
.i. Fir Herend im Charpre Liphechair do fúacra chatha fair vel do brith na bórrama.
Is adlaic linni tochta i mbáig Laigen.
Iss ed im ro ráid Mo Lling ra Find can tocht úaithed i cend ríg Herend co feraib Herend imme.
Is é im lín ro boí Find and sin coic cet déc rígféinned & dechenbor ar fichet cach rígfenneda díbside.
Ro ráid im Mo Lling Lúath ra Find.
Airis acainni innocht & fogeba airigthi imda ced fata etar na hinadaib asa faeigbiter dobertar i n-oenbaile.
Is amlaid ra boí ca acallaim & doringni laid.
Rot fíasu i mac Broccross a Find inn ága.
mónaind na móna saill muicce Slánga.
Dercain a dithruib stáec thuirc na tuinne.
eóin Airir Lemna.
iaich Berba bruinne.
Fulocht Chind Tíre.
íasc Inbir Feile.
féoil daim Chnuicc Cláre.
saill bruicc a Bérre.
Cnoi a lLettraig Faelchon a Fid Daruba.
sméra gréne Sléibe da Duma.
Na hubla álli a fedaib Cua.
na háirni a hÉblind fid foenglind Fua.
Suba a Sléib Bairchi rot bía co hálgen.
léeig beca ar beraib.
a fedaib Cáibden.
Cóic cét rigfer atát fót ríagail.
tricha fer fálid cach oenfir d'fiannaib.
Pill coilcthi clúime dúib cen choll ngeisse.
brothracha beca lepa cach deisse.
Lepaid ard aíbind ratfiusa féine; comól ra slánte fálte ra féile.
Airis rit muntir a meic na flatha; ní maith rí úathed oc tabairt chatha.
Is comrac bidbad slúag Breg is Berba.
atrochair thb athair ra cathaib Temra.
Na cethri chóicid la Corpre núachar.
mairg bís cen brathair sóid goí for uathad.
Dárine is Fithirt má fríth mór n-imned; is fuilled n-ága dála in da ingen.
Eocho mac Echach.
co cétaib dethach.
rab é in bidc rúanaid.
gním n-uabair n-Echach.
Tánic ra hEchaid a bith co húathad.
trochair Eochaid sin chath ac Tuathal.
Rici a less muntir sin maig immárach.
da tí in Corpre bid é in gorgne glámach.
Airis ra Lagnib ra láechraid mac Berba.
ná digis t'oenur i cend ríg Temra.
Na bít it écmais t'fían álaind amra; nar thuitti i tétnais ac rígaib Banba.
Fir Herend uile atát i n-óenmaig.
is lór do chrúaidneim aiged ra faebraib.
Fiss uait co Fíaca co fer na neme.
fiss uait co hAgrúan co harmrúad n-Ene.
Fiss uait co Díccoll co Druim de Chonar; fis úait i n-Adar co Dond mac n-Dogar.
Fiss úait co Cémán co Crottaib Áne.
fiss co hAed mac Boinne.
fiss uait co Slánge.
Is and atá Duban ac Druim Dóele.
da mathib na féne Lugaid is Gáene.
Is and ata Idland i n-Dún ós Leitter.
is and atá Garad isin glind i Cepten.
Bressal hua Baiscne do brathair féne.
Crimthand ard armrúad dithrabach déine.
Mael Cruind a Cremchaill Máel Augra inn astair Flaithchius in gascid Cuán in chascair.
Inmain ém sessiur Garbdaire Daelgus.
Miledán Úarguss Ethladán Óengus.
Gatal a Gatlaig.
Bran o Thul Tuinne.
Gúaire na háebe Dub Daele Duinne.
Ferscar is Cara ticfait dot chobair.
Ferdomon failech.
Cellach Cind Magair.
Cúanu ó Chreicc Escne Fer úaine a hAidne.
Dubróit Dubdola Fer Aba a hAilbe.
Imcían is Rúadchú.
Nertach is Lía.
triar tend dorat roa is ferr rot fia.
Rot fiasu.
Ra chomérig iar sain ind fian & ro léicsed da conaib.
Dercais in rígfennid fora chonaib & fora slúag & iss and atbert.
Is conair chúan innocht Ross mac Brocc.
dorigni in laid.
Ross mac Brocc indiu is conair chúan.
romuir rúad etar da hall.
cian garit ticfait naím ind.
bid Teg Mo Lling a hamm.
Báethlaig mera nach mín céim.
cailig feda 'man fid ngluair.
giugraind gergga cocrait gáir.
sám ra brocnait beith na úaim.
Uanbach tond tarclaim ra hor.
condál con fa chétaib cúan.
rosbía talcind dar lind láin.
focerdfet imme ar n-úair.
Gáir na Gairbe clithar fid.
maigre na srib súas do ráith.
allgaire cúach mellach lind eicet cor find foscod tráid.
Taídiu gríanach géntar leis.
beith ara greiss bid maith lem; cian garit ticfat naím ínn.
Mo Ling ainm intí 's a cell.
arcúl ra doithnennán dían. arn-aiged ra Slíab da Róen. arráir dúin i Sléib dá Thorc.
innocht co Ross mac Brocc na mbróen.
Foimsid a Núado dubnóin duind.
dar tuind sruthra sále sing.
fíad Femin. Fid Crott fácaib Ross mac Brocc ná bí ind. Ébind lem réclam daim dein.
resin féin i Fid da Dall.
rémteán tuinne dar taíb cúain fogur essa uair ra hall.
Ille alle da cét náem.
doria don ráen co Ross mac Brocc.
bliadan cethri chét co torset in port.
Niba sind dobéra in císsa co grind.
níba cath níba crech.
niba nech acht mad Mo Lling.
Dofáeith lind.
Fathaid tualaing comól grind i ndígail meic Bresail báin.
dofaethsat flaithe Fáil find.
Glórach for Dubglaiss innocht.
feraid folc Fid da Brón.
nocon hi cheiles a tairm sniges risin Gairb a glór.
Glór na gáethi tresin sín.
mar is déoin ra ríg na mbreth.
in t-usce sís ina rám.
in sále anís immasech.
Snigid snechta do cech róen.
d'indaib cráeb a caillid cúan; atracht snechta d'ianaib Fáil.
is ard gáir in mara múad.
Enguba essa ra hail.
fuaim crotti Brain broscor niad.
caísecha Duib Dithruib déin.
fodorddán Céin meic da rían.
Comnuall na n-ela don tuind.
esnad daim duind digrais band.
fodord féne ra fúaim sreb éngair ra gren gním nad gand.
Bid adba caingen can chacht.
bid adba anngel 'man port.
adba íath adba én mbec.
adba lecc ngér Ross na mac Brocc.
Ro gabsat do rígbruidin Mo Lling lúaith.
Ra córgit cách díb ar míadaib & ar honórib.
Ro cachainté ceóil corba chairchi ciúil uile in tegsain ón chúil co araile.
Bátar triar óclách i fiadnaise ind fenneda.
ba ssed a n-anmand.
Miledán.
Ethladán & Enan na húarbothi.
Enán na húarbothi i mmedon eturru.
Fís Enain sund for bóromai.
Ba sed atchonnairc clerich ac affriund na fiadnaise co n-etaigib srebnaide sróldái impu & hé fein eturru ac denam ind affrind léo.
Ba híat clerig batar and.
Mo Lling cona muntir iar tain.
Ra érig iar sain Enan & ra fég imme in slúag.
bá hingnad leiss in slúag atchonnairc andside.
doringne laíd.
ro thairchan co ticfaitís clerig.
Ross mac Bruicc bale buredach os tuind Berba bánglaine.
Talcind ina tromdámaib contrebfat re thaíb;
Bid é in t-inad ardúasal bid cend uide ailithrech i n-amsir na náem.
Aille uathmar eidnenach inad na n-oss n-altaide ros bia Brénaind borrfadach atchonnarc im súan.
gáir na Gairbe gainmige ra tul tunne tulgurme glend ailenach úar.
Taidiu corach camlintech ba hur cairrggi cráebglassi doroset sund sochaide da himthecht ar Día.
da cét náem co nárglaine munter Comded cumachtaig Mo Lling lúam na fírinne cid fota daría.
Atchuala na haiffrenna atchondarc na saltracha na sreith táeb ra táeb.
cromcind ataconnacsa cona crannaib cromcenna.
atchonnac na Talcenna taidbsiu na náeb.
Mo Lling luam na fírinne fáid Meic Maire mórglonnaig.
misse fora chomairge co bráth o 'ndiu immach.
beit clerig na comnaide úas altorib anglide.
doraga fer foluamnach atúaid a mac Maig Rath.
Taige ardda airerda cruaidi & comnarta filet sund innocht.
epscuip & ancharait uasail.
ailethraig dá n-éis i r Ross mac Brocc.
Trí laa & tri aidchi d'Find cona féin isind inudsain.
Co torachtatar fianna Herend as cech aird chuice.
Tancatar uile rempo iar tain co Ráith Immil.
risi n-apar in Garbthonach indiu.
Is andsin ro iarfaig in rígfennid Find mac Cumail.
Cáit sund ar se rapsat mairb na hingena triasa mberar in císsa a Laignib.
Ro múnad dó iar sain in t-inad.
dessid Find isind inudsin & doringne laid.
Mor in gním daringned sund.
ma fuaratar fir forlund.
da ingin ríg Temrach túaid ropsat mairb and fri oenuair.
Eocho mac Echach na nath.
ranic reme tech Temrach; ropa chliamain ro baí than do ríg Themra do Thuathal.
Da ingin ic Tuathal trén.
Fithirt is Dáirine atér;
Dárine is Fithirt cen ail.
da ingin Tuathail Techtmair.
Tucad d'Eochaid Fithirt find.
Temraig os raenaib rind. ba roga nuachair cen ach ingen Tuathail na Temrach.
Ceisid in rí ar Fithirt find.
ropa gním ecóir imgrind.
nó co tuc Dárine lais.
anall o Themraig thaebglais.
Mar dorocht Dárine dond.
rop adbol in t-anforlond; marb Fithirt de náre de.
marb do chumaid Darine, Danither tanach co trén.
tig meic Echach Domlén. d'ingenaib in ríg co rath.
conid de atá Garbthonach.
Rasoich Temraig fis in scéoil.
ropa gním áigsech acbéoil.
tricha ar tri coícdaib ammaig.
marba do mnáib da cumaid.
Ergit slúaig Ulad inn áig.
a n-ardrí d'óenláim; érgit slúaig Temrach na tlacht.
sluaig cóicid Connacht.
Conrach mac Deirg ba trén smacht.
is é ropa ri Connacht;
Fergus Febail fáth co ngail, is é ropo rí d'Ultaib.
Dalta ríg Connacht na cath rop hí Fithirt na primrath; dalta ríg Ulad na n-ech.
rop hi Dárine dondgel.
Rí Temrach dá mile déc.
iss ed tanic sund ar sét; sé míle d'Ultaib cen ach.
se mile do sluag Connacht Comraicit i Temraig tréin immon ngním n-aigsech n-acbeil; daniat comairle co mblad.
la rig Temra la Tuathal.
Is ferr lemsa na cath.
atubairt rí na Temrach; ní háil dam cath co crúadi.
do slúag Berba brattúani.
Atubairt rí na Cruachna.
a aithesc febda fuachda; niba coma acht cath mór mer.
gebat o rígraid Lagen.
Atrubairt rí na hEmna.
a athesc fuachda febda; conna gébad acht mad cath o Lagnib arna barach.
Ro raid rí Temrach cen tár.
athesc allata imlán.
táet cach úaib ina chomair.
fo Lagnib in laechdolaid.
Ro gabsat sluaig na Cruachna.
dar Gualu ba gnim fúachda.
ráncatar Nás línaib nath sin matain arna bárach.
Ro gabsat sluaig na Temrach.
dar Grafrend ba gním febda; dar Mag Múagend lith nad lac.
dar sruth Rige dar Mag Nuadat.
Ro gabsat sluaig Ulad ré cách dar Esa dar Odba ngnáth.
dar Fithart cusna fonna dar faenlergaib Faendromma.
Cengait Lagin ina ndail.
fó chomrepind fo chombáig; coro thuitt Fergus fath nguba.
arin leirg ós Lethduma.
Innister do ríg Themra.
mar dorochair rí Emna; iss ed atrubairt rí Breg.
is ascult ríg a munter.
Loiscther Nás is Ailend án.
loscther Maistiu milib dál; loscther Roíriu ba rúad d'fuil.
múrther Barc Bresail.
Gabsatar na sluaig iar sain.
co ráncatar Ráith Immil; slúaig na Temra tolaib tlacht.
sluaig cóicid Connacht.
Cengait Lagin ina ndáil.
da ríg Temra ba trénbáig; coro fersatar cath crúaid.
ra Ráith n-Immil anairtúaid.
Tinól Lagen lathar nglé coic mile is cethri mile; mile mor ind neim.
is mile na n-aigid.
Brister ar Laignib na llong.
úair fuaratar ecomlond; marbthair rí Lagen sin chath.
térnaid ri Temrach.
Impáid rí Temrach fathúaid.
co riacht Temraig in tromslúaig; iar marbad in fichet ríg.
ruc leis éraic cen imsním.
Trícha bó findfergga.
bat imlána oídergga; noí míle bó do ríg Breg i n-eraicc a da ingen.
A trian isin Temuir truim.
is amlaid rainnit Leth Cuind; a trian i n-Emain cen acht.
a trían i Cruachain Connacht.
Mór de rígaib tiar & tair.
ras teclaim co Temraig; in tsechtmad bliadain ba brón is and berair in chain mór.
Bátar iarum ind fían in n-aidchisin ocin Garbthonaig.
Ra eirgiset i mmucha arnabárach i comdail ríg Lagen.
Tancatar trá tromlach na féinne & tromlach cuicid Galián & tucsat a n-aigid i n-óenfecht for Leth Cuind.
Is and im bátarside oc Cnamross.
Ro cuired cáth crúaid combágach comramach eturru leith for leth.
Araísin niro fulangair do Leith Cuind co roemid forru.
coro marbait noí mile díb im thrí maccu Cairpri Liphecair .i. Eochaid & Eochaid Domlén & Fiachu Roptene.
Dia n-ebrad.
In cath ac Cnámros ni chelam coscrad síde.
thrí rígu docerddatar and tri trí míle. Ni rucad tra in bóroma iar sain a lLaignib.
Coro marbait in trícha rígingen & cet n-ingen im cach n-óeningin i Temraig la Dunlang mac Ennai Níad.
dia mbaí in Chloenferta i Temraig.
Coro athsnaidmed in bórama doridisi for Lagnib.
Is mór cath tra ro fersat Lagin o sein mán mbóroma coro gab Laegaire mac Néil ríge n-Herend.
it é inso na cathasin.
na échta .i. Cath Maige Nuadatr ia mac Bresal mac Bélach béus Cath Cruachain Chloenta ria Labraid for Eochaid Mugmedoin.
Da chath déc ro bris Enna for Niall Noígiallach.
Marbad dano Néill Noígiallaig ac Muir n-Icht la Eochaid mac Ennai.
Gabais iar sain Loegaire mac Néill ríge n-Herend.
tinolis Leth Cuind leis do thobuch na bóroma.
tic ar sluagud i lLaignib.
Is é ba rí Lagen in tansin Enna Cendselach mac Labrada meic Bresail Belaig.
Tinolait iarum Lagin im Enna.
toberat cath do Loegaire .i. cath Atha Dara for Berba.
Maidid and for Loegaire & mairbthair dergár Leithe Cuind and & tinoaliter a cind co ndernad carn díb ar brú na Berba i mac Maig Ailbe.
Irgabthair dano Loegaire mac Neill féin and.
Ro gell dano na tobechad tri bithu in mborama & a anacul.
Dorat iarum ráthachas na ndúl dara chend na ticfad da toboch tria bithu i lLaigniu.
amp iss .i. nara chomaill.
Uair thanicsium i cind da bliadan co lleith coro gab bú oc Síd Nechtain.
Conid airesin tucsat na dúle dáil báis do Loegaire i taeb Chasse.
.i. talam da slucud & grian da loscud & gaeth do dula uad.
Is desin rátir.
Atbath Loegaire mac Neil i taeb Chaisse glass a tír dúle Dé dars tanic dáil rucsat dáil báis forsin ríg.
Ro gab Ailill Molt mac Da Thí rígi n-Herend iar sain & tobgid in mbórama.
It iatso dano na catha ro brissiset Lagin for Ailill Molt & forsna rigaib aile ro gab i ndegaid Ailella Muilt co Aed mac Ainmerech.
Cath Luachra Breg.
Cath Dumai Achir.
Cath Ocha.
for Ailill Molt in sin.
Isin chath dedenach dorochair Ailill Molt la Crimthand mac Ennai.
Cath Granni.
Cath Tortan.
Cath Dromma Ladgaind.
Cath Breg Ele.
Cath Fremand Mide.
re Falge Rot mac Cathair.
Oct catha fichet re mac n-Dunlainge tre brethir mac Brigte.
Cath Maige Ochtair for Lugaid mac Loegairi.
Cath Dromma da Maige.
Cath Dúin Másc.
Cath Ocha ala chath.
Cath Slabri.
Cath Chind Srathi.
Cath Findabrach ria n-Ailill mac n-Dunlainge.
Cath ria corp Illadan.
Cath Dromma Loegaire ria n-Oengus & Fergus dá mac Crimthaind meic Ennai for Diarmait mac Cerbaill.
Cia no thobgítis tra na ríg no gebtís Themraig in mborama is sochaide díb nach bered cen chath.
Gabais Aed mac Ainmerech rígi n-Herend.
It íat so meic Aeda.
.i. Domnall & Mael Coba clerech.
Gabrán & Cummascach.
Tánic in Cummascachsin d'acallaim a athar.
iss ed ro ráde fris.
Ba hadlaic damsa saerchuairt maccáemnachta Herend do denam.
biaid ben cach ríg i n-Herind aidche acum.
Tanic iarum Cummascach reme for saerchuairt na Herend co toracht dar Rige anall ar ammus Lagen cethri catha a lín.
Is é ba rí Lagen in tansin Brandub mac Echach meic Muridaig meic Oengusa Brugaig meic Feidlimtheo meic Ennai Chendselaig.
Ra innised iarum do Brandub mac ríg Herend da innaigid ar saerchúairt.
Atbert Brandub tiagar ar se na n-agid & apar friu cona filimse and.
acht dochúadus i mac Bretnaib do thobuch císa & cána.
Acus dentar a coindmed ó Boind co hIndeoin & marbad cách a chonnim.
ticed Cummascach féin chucumsa co tri chet mac ríg imme.
dobérsa mo mnaí dó amal doratsat ríg na cóiced archena.
Doringned tra in condmed.
doriacht in cethramad cath díb co tech mac Branduib co Belach n-Dubthaire risi n-apar Belach Conglais indiu.
Dessid iarum Cummascach for erlaind in baile.
Tancas da frestul.
doratait íat uile i n-oentech.
Isind lósin tánic M'Oedóc hua Dunlainge d'indsaigid Branduib & aisceda leis .i. aél.
coire.
scíath.
claidem.
Baí aca tespénad don ríg.
doringni laíd mbic.
Failet sund aisceda ríg.
a meic Echach cen imsním; aél co mbennaib braine.
sciath is chlaidem.
is chaire.
In t-aél a llus in bíd.
iss ed as chubaid ra hardríg.
in coire do bruith na n-om.
ra orddaig Crist in comgor.
In sciath ra hucht in chatha.
n-agid na n-anflatha. in claideb do chlód na cath.
bíd acut a meic Echach.
Condlaíd cerd Brigti ní chel.
is é doringni in n-aél.
Grésach doringne in caire do mac Néill do Láegaire Claideb Crimthaind scíath Ennai.
is uaimse darogébai aél meic ind éicis find.
Coire Dubthaig ó Duiblind.
Dorat Laegaire na lend do Dubthach d'ollom Herend.
Dorat Dubthach dían a gal.
d'Fíac do mac a sethar.
Tuc Fíac do Dunlang don reimm.
dorat Dunlang é do Ailill.
Dorat Ailill damsa iar sain dosbiurtsa duitsiu a Branduib.
Mathi na cruid beri latt.
aél is chore comnart; claideb Crimthaind arnat chuir.
scíath Ennai is comderg ra Is messi M'Aedóc na mmed.
tussu Brandub rí Lagen; missi ac crábud 'sa comaid.
tussu ic éirge ra folaid.
Timnais M'Aedóc celebrad iar tain do Brandub.
daní na briathra becasa.
M'aél trébend torcbálach.
tucad lem do Brandub borbdálach.
mo chore dron dergdualach.
tucad uaim do mac Echlach ardbuadach.
cet tinne rofíala.
talla and fri béim n-aéla.
Imthigis M'Aedóc iar tain.
Ro gab dano Brandub étach mogad imme.
ro gairm Oengus mac Airmedaig ríg Hua Falge chuce.
atbert fris.
Érgem ar se & cuirem in coire út bar tenid & línam é do muccaib & do martaib.
Ra tócbad leó iarum in core for tenid & ro linad do thorcaib & do martaib hé Ro hatád torc trichemrúad mórtheined imme coro mberbastar.
Ba handsin ro ráid mac ríg Herend.
Cáit ar se atá ben Branduib.
Docúas ar cend na rígna úad.
Tanic in rigan da acallaim & ra fer falti ri mac ríg Herend.
Tabair ar si ascid damsa úait.
Cia ascid connaigi ar mac ríg Herend.
Ni handsa ar si.
Dál damsa ar si cen m'astúd co táir dom raind don tsluag & coro chennagur m'einech úadib.
Doratad ém disi inn ascidsin.
ro imthig rempe iar sain co rránic clithar díamair Dúne Buchet.
facbais in mbale uile.
Ba handsin tánic Glasdám cáinte meic ríg Herend cona nónbor cáinte imme.
d'iarraid airigthi barsna luchtairib.
Atbert Brandub ris in tú féin dobéra béim n-aéoil dait no in messi.
Iss ed atbert in cáinte tabairsiu ar se.
Dorat im Brandub in n-aél sin coire & dobert noí n-aisle d'óenbéimmum anís.
Atnaig in cáinte.
ica fégad.
Dar a brethir ar se bar in cáinte ní tidnacul mogad acht tidnacul ríg.
ruc leis co rici in tech i rrabi mac in ríg.
iss ed a cétna ro ráidside.
Iss in tansin atbert Brandub ra Óengus mac n-Airmedaig.
líntar ar se bara acaind & berar do mac ríg Herend.
Daringned trá amlaidsin.
ra thócbatar na da ríg forru in bara.
.i. Brandub & Oengus.
dosberat sláet de i fiadnaisse meic ríg Herend.
tancatar rempo immach & ro iadsatar in rígcomlai móir in rigthaigi dara n-éisi.
Uair baí nert nónbair in cach fir díb.
Doratait cethri tenti iar sain sin teg .i. tene cacha slessa.
Ocus is andsin ro ráid Cummascach.
Cia gabas in teg foraind.
Messe ar Brandub.
Ba handsin atrubairt Glasdám cáinte.
na déntar mebul formsa ar se uair ro chathius do bíad.
Ni dingentar ar Brandub.
Dring risin tech ar se & ling dar féice in tige & ling dar barr na lasrach immach.
bid slán duit úainne.
Atchluiniu sút a Chummascaig ar in cáinte.
Geib m'étachsa immut ar in cáinte & eirc immach.
Rachuaid iarum Cummascach fón innassain immach.
ro brissed co mór.
Ro gab reme iar tain co hanfand co Mónaid Cummascaig i cind faichte Chilli Rannairech.
Ba hand sin dorala chuice Lóchine Lond sen Hua Lonáin airchinnech Cille Rannairech.
benais a chend de iarna slonnud dó & ruc leis in cend co airm i mbaí Brandub & ro thaspén dó in cend.
Conid airesin doratad saíre do Chill Rannairech.
Iss in tansin tánic epscop Áedain da n-insaigid .i. epscop Glinni da Locha.
Ba mac mátharsede do Áed mac Ainmerech.
Iss ed ro ráid in clérech.
At móra ar se na hechtaso doringsid.
Cia forsa ndígéltar iat ar Brandub.
Ro recart in clerech is cet lim ar se cid for mac mo mathar .i. for Aed mac Ainmerech.
doringni laid.
Guidim Comdid cumachtach comsid Cille Rannairech.
alibi in hoc libro scripsimus.
Iss ed ro ráid epscop Aedain ra Brandub.
Tiagar úait co hAilech co tech Aeda meic Ainmerech & innister dó a mac do marbad.
Conid and atbert Brandub.
Cuirfiter ar se.
doringni laid.
Tiagat techta úain co hAilech co rig n-Herend n-irradach; inniset do ríg in tochair mar dorochair Cummascach.
Rop í in choinnem nemnech námat mac in dagríg deoradaig; is ed tánic ar sét tri cét d'Eoganchaib.
Doberthe chuice na lepaid do mac ríg na Samúaire; ben cach ardríg fúair i n-Hére do ríg Erne aduaire.
Téiged Munchorach is Murchad co teg Aeda degfledaig; teiged Cíar Caille & Daelgus is Oengus mac Airmedaig.
Inniset ar colbo Ailig in dáil imma tíagatsom; & na léicet sech láim in mbáig imma tiagatsom.
Dollotar iarum na techta fothúaid co ráncatar Ailech.
Ro iarfaig rí Herend scéla díb.
Iss amlaid ro baí in rí & corn na laim ac ól meda.
Iss ed ro raidset na techta.
na scéla filet acaind ní innisfem íat cen lóg.
Ac seo in cornso dúib bar Áed.
Conid desin atá Corn Lagen i n-Ailiuch.
Ro innisetar a scéla íar sain.
Ro marbad ar síat do macsu & ár a muntire acaind.
Atchualamarni chena na scélasin.
araí rosessidsi imslán.
daroisemni inbar ndegaidsi ar se atchichisti.
Tancatar na techtai rempo atuaid iar sain co torachtatar bail i rraba Brandub.
ro innisetar dó dál ríg Herend i lLaigniu do dígail a meic.
Doringned tra lerthinol Lethi Cuind la Aed mac Ainmerech.
tancatar rempo co Rigi.
Ra innised do Brandub fir Herend do bith ac Rige.
Is and dano baí Brandub in tansin ac Scadairc i ndesciurt Hua Cendselaig.
tanic reime fathúaid dar Muntech dar Munichin dar Dáimne.
dar Etar dar Ardchaillid dar Ard mac Bresta dar Slampaaline dar Fé i mac Belach n-Dubthaire.
risi n-apar Belach Conglaise.
coa dún féin.
Is andsin tánic epscop Aedáin d'innsaigid Branduib.
Scéla lat a chlerig ar Brandub.
Leth Cuind ic Baeth Eba ic Dún Búacci ar epscop Aedáin ar ngabáil dúnaid & longphuirt leo and.
Imthigsiu a chlérig ar se Brandub do insaigid meic do máthar.
co Áed mac Ainmerech. íarr fossad fair dún.
co toirset ar slóig cucuind.
fogeba síd vel debaid iar sain.
Rochúaid in clerech reime iar sain co pupaill ríg Herend.
ro ferad failte friss.
Ro iarfaigit scéla de.
Iss ed ro ráid in clerech.
Brandub do bith ac Ráith Branduib forin t-Sláne.
'ma tacsu ar Aed. Do chungid fossaid fortsu ra síd vel ra debaid ar in clerech.
Ni fuigbesu in fossadsin ar Áed coro benta do láim dona trí ballaib filet acut da ndéine do chlaind.
Oclaigthir in clerech andside & atbert maram fitirsea Día ar se co tuca sod meic thíre na trí baill filet acutsu conice in taulaig út tall.
ba fír ón.
Conid desin dogairther Tréball o Sein ille.
Ra érig iar sain rí Herend & ro gab recht hé & ra érgiset fir Herend.
tancatar rempo.
epscop Áedáin léo.
Rancatar iar sain co Belach Dúin Bolg.
Ro iarfaig in rí ca ainm in belaigsea.
Belach Dúin Bolg sain.
Ciata builg itir ón ar in rí Boilg lóin fer n-Herend faicfiter and innocht ac Laignib ar in clerech.
Ráncatar iar sain conici in Licc.
Ro iarfaig in rí ca hainm na glasslicci móri seo.
Lecc Commairt Chnáma sin ar in clerech.
Cáta cnáma itir ón ar in rí Uair is furri brisfiter do chnámasu & benfaider do chend ditsu innocht ar in clerech.
Rancatar rempo co Bernaid na Scíath.
Cia hainm na bernadsa ar in rí Berna na Scíath sain ar in clerech.
Cáta scéith itir ón ar in rí Scéith Conaill & Eogain faicebtair and innocht.
Luidset fir Herend darin mbernaidsin.
gabsatar fir Herend dúnad & longphort andsin.
Gabais epscop Aedáin remi co dú i mbaí Brandub.
Ro iarfacht Brandub scéla dó Atbert in clerech fir Herend do gabail longphuirt ac Cill Bélat.
ro ráid na fúair féin honóir.
Is and atbert Brandub.
Cade do chomairli dún a chlerig.
Ni handsa, ar epscop Aedáin.
Tuimther rigcaindell romór acut i clud na ráthaso ammuig.
tabar chucut tri chét sesrech & da dam déc in cach Sesserig.
curter cléib gela forthib.
óclaíg imda isna clíabaibsin & tuigi ósa cennaib.
bíad forsin tuigi anúas.
Tabraiter cucut tri .i. ech anríata & cenglaiter builg ina n-erblib & línaiter na builgsin do minchlochaib do chor scéoin for graigib Herend.
Bíd in chaindel mór út remut & in rígcoiri 'ma cend.
co rois medón longphuirt fer n-Herend.
Cuir techta in n-airetsin d'innaigid rig Herend & apar riss co mberthar biad Lagen dó innocht.
Doringned in chomairlisin la Brandub.
In n-airet robas immesin atbert Brandub.
Is ferr damsa féin ar se dúl d'fegad in t-Slúaig.
tairsiu lim a chlerig.
Ragat bar in clerech.
Tanic iar sain Brandub sé fichit óclách & óenech leo .i. ech ac Brandub.
in clerech ina charput leo óta sin co ráncatar lettaeb Sída Nechtain. Dercais in clerech úad sís barin longphort.
atchonnairc amal elta ilerda cacha datha cen gluasacht os chind in longphuirt.
Iarfaigis in clerech.
cáta helta ilerda ataciam.
Merggeda fer n-Herend sin ar Brandub ar slattaib & ar gáib úas bothaib fer n-Herend.
Conid and atbert in clerech na runnusa.
Itchíusa na merggi is mana catha.
mar bít éoin ar luamain co ndeilb cach datha.
Mairg táinic a turus Hua Neill asa taigib bid gním co ngonaib.
dathaeth rigrad Ailig.
Noco n-assa a n-árim gním Lagen ard unchaig; dara thuit da ndebthaib Ailill mór mac Crimthain Cid Crimthan a athair re táeb Ennai Aignig.
nocorbo gním dochair dorochair ic Laignib.
Nocorb assa a n-árim gním Lagen ard amra; dar chuirset a Temraig Cond Cetchathach calma.
Mairg benas ra Brandub.
borrfad mara romra; ra fínscoith na Temra.
ra bile n-ard n-Odba.
Is aice darochair Fíngin flaith na Muman; is aice darochair Mael Mada & Mael Mudach.
Is aice dorochair.
Írladach mac Cobthaig; is aice dorochair Flannacan mac Dondchaid.
Dobarficfa imbárach in t-ardrí gatbíusa; bid comraicthe flatha.
d'fis in chatha atchíusa.
It.
Imthigis epscop Áedain úadib da chill féin.
Co nfacca iar sain Brandub in slíab lán do maccaemaib.
is iat maccaími bátar and maccáeme Ulad.
Diarmait mac Aeda Róin. Tancatar meic ríg Lagen & teglach Branduib na timchell & ro gabait ar bragtib iat.
Cia sib ar síat.
Macrad Ulad sinn ar siat 'ma mac ríg Ulad.
Ro innised sin do Ultaib.
Ra érgiset iar sain Ulaid .i. sect cét & mili a llín.
eter laech & clerech.
Rancatar i comaichraib do Brandub.
ro ráidsetar.
'ma ragbais ar maccu ar siat. Do gait bar n-eceng catha dímsa ar Brandub.
Gettair dítsu co bráth bar rí Ulad.
dogentar cró cotaig & oentad etraind.
iss ed son ro tairngered tria aslingi Conchobuir meic Fachtna.
ro innis rí Ulad in t-aislingi & atbert.
Atchonnarc aslingthi n-ingnad da mbá im súan.
in fitir nech úaib a fidrad issin t-Slúag.
Atchonnaccus dabaich nglaine co néim n-óir; acum ar certlár mo thaige ic Brega ic Bóinn.
Trian na dabcha d'fuilib dóene ingnad dál; ni rabi acht oentrian do lemnacht ara lár.
Trían aile ba fín forclid ingnad lemm; daíne cromcenna ros timchell dar Muir Mend.
Lagin uile ciarsat ile línib glond; tucussa dóib serc mo chride & mo chond.
At.
Atchondairc iarum Conchobor in n-aslingthesin.
is amlaid atchonnaic Lagin & Ulaid 'mán dabaig ica hól.
rofetarsa ar se is é in cottach ro tairngered andsin.
Uair is í ind fuil atchess issin dabaich fuil na da cóiced i comrac.
Is é in lemnacht in chanóin chomdeta chanait clerig na da choiced.
Is é in fín corp Crist & a fuil edprait na clérig.
baí cá mínigud amlaidsin.
doringni laid.
Dénaid dún ar cotach.
rop cotach tri bithu.
risna fedaib fína.
risna rígu a lLifiu.
Brigit aca chomét M'Aedóc o Dún Inne.
Mo Lling thes na Táeden.
Abbán.
Caemgen Glinne.
Epscop Sinchean sochla Mo Chalmóc on Chaba; is Mo Biu na rográd.
Comgall Colman Ela.
A lucht na da chóiced clothaige in bar scélaib.
narap dál bas sía.
ra taíb día denaid.
Dessetar naím Lagen & Ulad 'sin t-Sléib iar sain.
doniat a cotach cen taithmech tria bithu.
Atbert Brandub iar sain ri ríg.
deligud longphuirt ra ríg Herend.
Cindas ra fétfamni ón bar rí Ulad.
ni handsa.
ar Brandub. Gebidsi longphort ar se bail ata longphort rig Herend.
Dogentar debaid rib.
na fuilngidsi hí & deligid friu amlaid.
Doringset Ulaid amal atbert Brandub Atractatar Conall & Eogan & ro marb da cét díb resiu tarnaic a n-etráin.
Dosluíset Ulaid assede co hInis Ulad.
ro chlaidset clad impu inti da slegaib.
ro churset a n-eochu eturru & Dangen na Móna.
Ra impa doridisi epscop Aedain ar ammus Branduib.
iss ed ro raide.
Mór ám ar se in dímiad tuc mac mo mathar damsa.
Aed mac Ainmerech.
digélaid Dia fair & doringni in randsa.
Lussán Aeda meic Ainmerech faicebthair ic Laignib in líagmaire.
Béraid fíach cíar ara úlind co Cill Culind siaramain.
Tuitfid ónd fíach é for faidche Chille Culind.
dogenat macrad Cilli Culind liathróit de.
co cend mbliadan.
Doroiset scol Cille Dara & gétaid fer díb in liathróitsin.
Dogenaside sprédaire de & biaid aice co cend mbliadan aile.
Doroset scol Cluana mór M'Aedóc co Cill Dara & getaid fer dibside in spredairesin & ni faccimse a díl o sein immach.
In slíabso im i ndernad.
in cotach.
bud Sliab in Chotaig a ainm o sunn immach.
Sliab Nechtain a ainm conici seo.
Imthigid in clerech iar tain.
Gabais im Brandub fora oeneoch d'iarraid chomlaind ar feraib Herend.
Is é tánic da indsaigid o feraib Herend.
Blátach toesech scuir ríg Herend.
ech ríg Herend fóe.
Amlaid im baí Blatach is é nemnech námtidi.
ni theilged urchor imraill.
Araísin tra nira gaib greim dósom sain.
ardofuitt la Brandub & ro ben a chend de for Ath Blatachta. frisi n-apar Ath mac Blathcha indiu.
Brandub iar sain aithle in choscairsin & ech ríg Herend leis. Tinolaiter iar sain a damrada chuce & a grega amal ra forcan epscop Aedáin.
Is and atbert Brandub.
In fagbaim ar se nech no digsed do brath in longphuirt & in ríg.
no beth and arar cind co rosmís.
rosbia coma airesin .i. Rosbia nem ó chlerchib Lagen da marbthar.
Da térna dano rosbia a thúath féin saer.
mo chubrendsa féin dó & d'fir a inaid.
Tucait cuir rissin.
Ragatsa and ar Rón Cerr mac Dubanáig meic ríg Hua Máil.
Tabar dano ar se fuil laeig & táes secail dam coro commilter dam.
Tabar cochull forcrach & tíag.
Doringned amlaidsin.
co rraibe amal cach lobor.
Tucad coss chraind dó ra chuir a glún na gibis.
reime fón innasain & claideb aice fó etuch. co dú i r rabatar mathe Herend i ndorus pupla Aeda meic Ainmerech.
Ro iarfaigit scéla de & ba sed ro ráde a thuidecht o Chill Belat.
Dochúadus do longphort Lagen ó matin.
tancas dar mac éis & ro lotted mo both & mo bró & mo rúamor & m'eclas.
lilgach úaimse 'na n-ícsain ar rí Herend.
dia térnúrsa don tsluagudsa.
eirgg innund sin pupaill & inad nonbair duit and.
dechmad mo chuibrindsea & mírenna in teglaig.
dogniat Lagin ar in rí Atát ac irlamagud bíd duibsi. ní fuarabairsi riam biad damba sathchu sib.
Atát ac bruith a mucc & a mart.
a tinne.
Mallacht da chind bar cenel Eogain & Conaill.
Da súil churad i cind in chlaim atascím ar in rí Mairg duitsiu do menma ra rígi n-Herend masa rem súlibse gebes ecla tú Ní hed de ssodain ar in rí Tiagar úain ar cend Duib Dúin ríg Airgiall.
Doriacht iar sain Dub Duin.
Atbert rí Herend riss.
Eirgg ar rí Herend & cath Airgíall latt co Bun Aífe fodess & connici in Crúadabaill & denaid foraire and na tucat Lagin ammus longphuirt foraind.
Gabsat rempo amal ro forcongair forro Áed.
Is andsain atbert Aed mac Ainmerech ra gilla.
Tuc lett cocholl Choluim Chilli dam co raib immum innocht corop dín dam e for Laignib.
uair ro gell Colum Cille dósom na mairfide é asa chocholl.
Fechta ile iarum ro íarfaig Aed do Cholum Cille.
Cia lín a chlerig ar se do neoch tharradais féin do rigaib ragas dochom nimi.
Iss ed ro raid Colum Cille.
Is demin ar se nach fetar acht trí ríg nammá .i. Daimín Dam Argait rí Airgiall.
Ailill Banda rí Connacht.
Feradach Find mac Duach de Chorco Laígde rí Ossairge.
Cia maith doringsetsaide for Aed sechna rígaib aile.
Ni handsa ar Colum Cille.
Daim Dam Argait tra ní dechaid clerech fa éra úaid & nira imderg clerech & nira craid chill na nemed.
ro tidnaic mór don Chomdid.
Rochuaidsium iarum dochum nimi arin cendsasain doringni ri muntir in Chomded.
atát na clerig ac gabail a écnarcasom.
Ailill Banda im Is asso foúairside cendsa in Chomded.
Cath Chula Conaire ro chuirseom ra clannaib Fiachrach.
co rroemid fairsium sin chathsin.
Co n-erbairtsium fria araid carpait fég dúin dar th'aiss & finta latt in mór in marbad.
in faccus dúin lucht in marbtha.
Ro fég in t-ara dara aiss.
iss ed ro ráid is doolochta in marbad marbtair do muntersu ar se.
Ní hé a n-aithfer féin téit forro ar se.
acht aithfer mac úabairse & mac anfírinni.
impá dún in carpat na n-aigid ar se.
Uair dá marbthar misse ar fuid bud tessarcon do sochaide.
Ro impad in carpat iar tain i n-agid na námat.
dorigni in t-Ailill díanathirgi iar tain.
dorochair lá namtib.
Fúair dano in fersain cendsa in Chomded ar Colum Cille.
Feradach Find mac Duach im rí Ossairge fer santach díchuibsech atacomnaicside.
cinco cluined acht mad oenscrepul óir vel argit ac duine na thír dobeired ar écin chuica féin.
co cuired i cumtaigi corn & crandoc & claideb & fidchell.
Ro gab iarum treblait dolochta iar tain é Ra tinólit chuice a séoit co mbátar na thuilg aice féin.
Tancatar a námait a íar tain do gabail tige fair.
Tancatar im a meic chuciseom do brith na set leo.
Ni berthai a maccu ar se.
uair ro chraidisa sochaide imna sétaibsin.
is tol lim ar Dia mo chrád féin i fus impu & a mbreith dom deóin dom námtib uaim ar dáig narom chraidea in Comdiu thall.
Ra imthigset a meic úadsom iar tain.
ro gab fein for dianaithrige.
fúair bás o námtib.
fogeib cendsa in Chomded.
Messe féin dano ar Aed in fagbaim cendsa in Chomded.
Ní faigbusu itir on for Colum Cille.
A chlerig dano ar esseom fagaib ón Chomdid dam can mo choscur do brith do Laignib.
Is dolig limsa ón bar Colum Cille.
uair dib mo mathair.
amp tancatar Lagin chucum co Daurmag.
ro fuaipertar troscud form co tucaind ascid meic sethar.
iss ed connaigsetar form cen choscor do brith do ríg echtrand uadib.
ro gellussa doibsium ón.
Acht chena ac seo mo chocholl dait & ni mairbfider thú ass dia mbe immut.
Is ésin tra in cocholl ro íarr Áed fora gilla in n-úair út.
Iss ed im atbert in gilla ra fácsam ar se ac Ailiuch in cochollsin.
Atbert dano Áed is dóchaite ar se m'fácbailse innocht la Lagnib.
Imthús Branduib sunna.
Ro herlamaigit leis a grega & a damrada.
ro chóraig a chatha.
ra imthig reme ra demi na haidche.
Co cualatar Airgialla in sit sait & broscur in mórslúaig & rámtéan na grega & tenmnedach na damraide fana fénaib.
Atraachtatar Airgialla fó n-idnaib.
Cia so bar Airgialla.
ni handsa.
gillanrad Lagen fó biud do ríg Herend.
Atrachtatar Airgialla súas & in lám dobered in fer suas bogebed mart vel muicc fo láim.
Fír dóib bar rí Airgiall.
Léicid sechaib iat.
Imthigem dí bar Airgialla nara dermaitigther don chomraindsin.
Luidset Airgialla rempo da mbothaib longphuirt.
Lotar rempo Lagin co cnocc na caindle i mmedón in longphuirt.
gatait in coire din chaindil.
Cá solse már atchíam bar in rí Ni handsa.
bar in clam.
In biad doriacht.
Ro érig in clam & ra ben a choiss craind de.
rosiacht a lám a chlaideb.
Ro tairntea a n-aireda dona damradaib.
ro léicthea na graige fo scoraib fer n-Herend co ndechatar i fenscor.
coro brissiset botha & pupli fer n-Herend.
Atraachtatar Lagin assa cliabaib amal buinne dílend do aillib i n-imdornaib a claideb.
cúslaigib a scíath. n-attaib a llúrech. Cia so bar cenel Conaill & Eogain Lucht taisbénta in bíd ar in clam.
Indeo ale bar cách is sochaide íat.
ro ergiset Conall & Eogan.
iatside ropsat láma i nnet nathrach. Doringned cró sleg & scíath acco 'má ríg n-Herend.
tucad é bara ech.
rucsat léo co Bernaid na Scíath.
Fácbaiter scéith fer n-Herend ra hucht na bernadsin.
Berid Rón Cerr muscul ar ammus rig Herend.
marbais nonbor 'ca innsaigid.
tánic Dub Dúin rí Airgiall eturru.
comraicis dó & do Rón Chirr.
tuittis Dub Duin leis.
Berid Rón Cerr doridisi muscul ar ammus rig Herend.
tic Fergus mac Flathraí rí Tailcha Óc eturru & tuttis Fergus la Ron Cerr.
Berid Rón Cerr iar sain muscul ar ammus in ríg.
gebis a choiss & trascraiss cuce é da eoch.
benaid a chend de forin licc commaig cnám.
Gabais chuice a théig & dórt a mírenda esti & curis in cend inti.
gabais reme fo láim for lergaib in tsléibe.
anais and co matin.
Ro lensat dano Lagin iar tain Leth Cuind & cuirit a ndergár.
cách arnabárach co coscor & co mmaídib connici bail i rrabe Brandub. Tic dano Rón Cerr & curis cend Aeda meic Ainmerech na fiadnaisi.
Conid Cath Dúin Bolg sin for boroma.
Isin cathsa ro marbad Becc mac Cuanach.
Ra thobgiset iar tain in mborama .i. Colmán Rímid.
Aed Úaridnach.
Mael Coba.
Subne Mend.
Domnall mac Aeda.
Cellach & Conall Cáel da mac Mael Choba.
Blaithmac & Diarmait.
Gabais iar tain mac Blaithmaic ríge n-Herend.
Acus ni thuc in mborama.
Cora tinolad leis tuaiscert n-Herend.
atnaig 'ca n-achain & ro ráid Dénaid dúin bar comairle a Chenel Eogain Ailich in ragam fó ro Laignib vel 'n anfam 'car taigib.
Tabram lind ar mbóromai imma ndernad in debaid.
Tiagam i lLeth mor Moga na sluaig na saiget segair.
Denam sluaged sirbaga innised cách dá cheile leicem ní dar n-armchrechaib for Lagnib co ndéne.
Tuc lais Conall & Éogan is Airgialla Fir Breg & fir Mide co Lerg mna Fine.
Lotar Lagin ina ndail andsin Is é ba rí Lagen in tan sin.
Faelán mac Colmain & ferais cath.
Memais for Sechnasach.
cuirther ár Lethi Cuind.
Facthair in boromai ac Lagnib.
Gabais Cendfaelad mac Crundmáel blíadna.
Co torchair la Fínnachta.
Gabais Finnachta Fledach mac Dunchada iar sain ríge n-Herend mbliadan.
berid in mbóroma fo dí cen fresabra.
In tress fecht tánic da tobuch ra ergitar Lagin na agid.
Doronad mórthinól Lethi Cuind laisium co Lathraig Muridaig i cocrích Lagen & Mide.
Rosaig a fiss sain co Bran mac Conaill.
Tinoltair laiside Lagin co mbátar eter laech & clerech co hAlind.
Ni thánic dano Mo Llmg leo.
tiagair ara chend Mo Lling uadib.
iss and boí Mo Lling in tansain ac Ross Bruicc risi n-abbar Teg Mo Lling in tanso.
Uair o thanic Mo Lling o Sruthair Gúaire nocon fúair inad árais naco toracht co Ross mac Bruicc.
Unde Mo Lling.
cecinit.
Cuce seo ro dalus is and dogén mo thrátha; ní scér rissin n-árusa naco tí lathe brátha.
Is andso bías m'accarda.
mo thaídiu úasin tuile; ní mór mo sáith cotulta cot attach a Meic Muire.
Ross n-Eidnech na habnaire.
Ross n-Dubglassi co ndremna;
Druim n-Daíle Druim n-Damgaire Ross Bruic ar brú na Berba.
Me Mo Lling na firinne Teg Mo Lling bías ar mac árus; do déoin rig na dilinne is cuceseo ra dálus.
Cuce.
Mar doriacht in fiss sain dochom Mo Lling ra thinoil a muntir & doringni in laid.
Inmain tríar a Christ grind glúair.
ragas lemsa ar cend in búair;
Forannán Aed mac Senaig.
is Colmán ó Chluain Chredail.
Inmain tríar na tarraill cess doragat lemsa rom less;
Dubthach Dubán díchlis brón & Cuán o Chluain Mór.
Inmain cóiciur comol nath.
Álgenach is Fulartach;
Mo Menóc Miloc na mind & Findbarr fíal forfind.
Inmain cethror comol n-án.
Elchomach & Aedán;
Sárnatan Colmnatan cain.
noco limsa nach inmain.
In.
Assa aithle sin gabais Mo Lling reme co hAlind áitt i rrabatar Lagin.
ro ferad fírchaín fáilte accu fri Mo Lling.
dessid Mo Lling for láim ríg Lagen.
Is in tansin ro ráid Bran Ca comairle dogénam .i. in cath dobéram do Leith Chuind.
vel in a mmunigin ar néem chena ragmait d'iarraid a maithme na borama.
mass a munigin náem cía do náemaib Lagen churfimmid d'iarraid maithim na boroma.
is amlaid ra boí ca rád & doringni in laid.
Turchan duin a Thuathail maic Ailella uathmair cia gebas Laigniu a lLuathmaig tacair rind tria baig.
Cia do náemaib Lagen.
fedaib maigib maigen cia náem don dreim dagfer dingbas dind in plaig.
Inn í Brigit buadach.
vel inn e Fintan sluagmar.
vel inn é M'Aedoc ruarach.
vel Mo Lasse stuagmar vel inn é Inn é Brenaind Gabra vel inn e Cainnach amra.
vel inn é Lachtáin láingel dingbas ní assar cind.
No inn é Fiac Temrach vel Tigernach trednach.
vel inn é Fiachra find.
Cia don chóiciur chéolach.
a hoentelluch thréorach;
Dagán epscop Eogain & Abbán aíngel & Caimgen cóir.
Inn é Mo Chua Chlúana.
Dolcain cosna bua.
cona sessiur buad.
béras úan in cis; inn é Colum Tire vel inn é Baethín brigach.
vel inn é M'Oedóc Ferna febda in fer cen scís Inn é in Gall cráibdech.
vel Ithairnaisc álgen.
vel inn e epscop Colmán vel Comgán na glindi Nó inn e Berchan rocháid.
vel Emin cen fodáil.
vel Mo chua mac Lonain.
vel inn é Mo Lling.
Nó inn irscartad comlaind.
vel inn aiged ra dodraing ra Finnachta in tsluaig.
No inn é crúas ar catha.
'ma tuitfet meic flatha béras anfír úaind.
Mo Lling lassar daiged tond línta na n-airer dogena less cáich.
Is é in torc dar trétaib.
is e in barr úas gécaib.
mac Failleain in faid.
Is é in sról dar slúagaib.
is é in long ar lúamain.
is e in kalaind mís.
Retlu bruicc búada atchlunim atchúala béras úain in cís.
Is é in t-usce fichthech is í in chaindel chridrech is uapar in rád.
Is é Daniel Gaedel.
is é lúam na Taiden.
hua Dega na ndám.
Ech cacha ríg ruirech.
screpol cacha cuiled uam do mac Mo Lling.
unge d'ar cach aiccme in n-acme d'u Feradaig Find.
Screpol cacha deoraid.
nochon ar eter tair is tíar.
caeru cach mná cerna.
samasc cacha selba do mac Failleáin fial.
Ragaid missi ria.
corop deoin re Dia.
coro gabor mo dúain.
In bórama saidbir.
berar úaib bar Lagnib co bráth nocho nerthar Rosíasa tír n-Aeda.
nocho nfaigíub caemna ic iarraid bar cruid.
ragatsa bar conair corop soraid dar toraib cach tuir.
Tur.
Is andsain atbert Bran Ardchend ac nertad Mo Lling.
Érig a Mo Lling.
co mbúaid chrábuid grind; dena ní is less lind & eirgg fathúaid; narap grían tria thech.
narap dál ma sech.
corop sochor sluaig.
Corop rathmar ciúin.
narap é in lá liúin.
narap dígair dúairc.
nira trágbas cess nirap fes na cúairt.
M'echsa is m'erriud gnáth.
béra úaim re cách.
co tí bráth bid búaid.
rot fia Ros Cain.
is rot fia Dún mac Brain.
rat fia Gaísit Glúair.
Dot mac is dott ua.
ríge dóib dorua.
ní chelim ar cách; ina tardais dam.
bid móte do blad.
nóco tora in bráth.
Borrama bar mbúair.
noco berthar úaib a Brain Ardchind áin; céin bersa for nim nís bérat na do chlannaib Néill náir.
Derggfaide bar rind.
itbeir rib Mo Lling bid áigsech bar n-ord;
Finnachta ro fáeth.
mar ra thuitt Aed i mac Belaig Dúin Bolg.
Ra thuitt Faelchu féig.
Róen mac Néill.
fácsat a fadb; dofaeth Dáre dían la Bran Find na ngiall.
cath Ruis da Charn. Na furig do báig.
acht érig ra dáil.
do briathar bláith bind; rot fia cocholl sróil.
bia armo lethláim lóir is érig a Mo Lling.
Ba érig Mo Lling iar tain & atbert ra Tollcend Clúa Ena risin filid tuidecht leis co teg ríg combad é no gabad in dúain molta doringni Mo Lling.
Is and ro ráid Mo Lling na briathrasa oc tennad a étaig.
In-anmum na Trinóiti.
Trínóit 'cá tá nem;
Athair Mac i spirst náeb is aroen dom reb I n-anmum a dóenachta Meic in Chomded cáid; i n-anmum a deachta Ísu uasail áin.
n-anmum na n-árchangel atát aice ar nim. n-anmum na n-árdapstal filet 'ma gnuis gil. Leis commus ar mbethaigthe ra comsid na cland.
Leis commus ar marbthane in tan tic in t-amm.
In.
Gabsat rompo iar tain co teg Cobthaig meic Colmain i n-Huib Faelain.
ro diurad fled forro cor batar dóethanaig.
Atbertatar a chliar risin fer ndána.
Is bec linne ar siat beith duitsiu i cléir hlerig.
Mass ed bar in file fácbam na clercho.
tiagam rempo co teg ríg Herend.
Ro gabsat rempo iarum co teg Fínnachta.
Mar rancatar ro gab in fer dána dúain Mo Lling.
atbert iss é doringne.
Imthúsa Mo Lling.
ra érigside arnabárach.
ní fríth in chlíar.
Is fir ar Mo Lling.
Élúd ram dúainse dormgne in fer dána.
recfaid hí ra ríg Herend.
Rachuaid Mo Lling reme i mac Muneal Findmaige risi n-apar Mag Nechain indiu.
Mag Cláraig súas co ránic co lLathrach Muridaig. Ra éirgiset maccaíme fer n-Herend dóib 'ma Dondgilla mac Finnachta iarna turchlossin dóib reme.
Dosbertatar froiss .i. fross do fótaib.
do chlochaib.
do cheppaib connach.
roibidis da cleirech i n-aeninad dib.
Gabais reme Mo Lling araba co ranic tech in rig.
ní fúair coimergi and.
Dercais forin sluag & ba nár leis.
can comergi d'fagbáil & do chonnairc sin Colco mac Maenaig meic Dubanaig meic rig Hua Colgan & do erich reime.
tócbais Diarmait mac Colcon a glún reime.
iss and bátar for uaitne cerna in cholbai.
Ros bennach Mo Lling iartain in Colgainsin & in Diarmait mac Colcon.
Darala ag allaid iar tain ar ammus na macraide cétna.
ro dibairgset in n-ag n-allaid.
co tarla erchor díb i tengaid orcan Dondgillai meic Finnachtai combo marb de fo chetóir.
n-osnaid Mo Lling. Co tucad gáir mór gubai and.
Ca guba mor so bar Finnachta.
Do maccsu Donngilla darochair and im einechsa ar Mo Lling.
Todíusc in mac a chlerig ar Finnachta & rot fia a lóg.
Ni iarraim ar Mo Lling armo dúain & ar todíuscud do meic & ar nem duit féin.
acht cairddi 'mán mborrama co lluán.
Rot fíasu sin bar in rí Ro érig Mo Lling cuce & ro naidm in Trínoit & in cetharsoscela comdeta fair.
táirthis báeth n-áraig fair.
Gabais in clerech a dúain.
Fínnachta a Huíb Néill amal gréin atrácht.
is í in bárc úasin tuind is í in tond úas tracht.
Is é in cath ar tír arná lamat ríg a ngress; is é rí Temra ca tíath.
iss é in tríath da tic a lles.
Is é tuile glond ri gail.
is é in tond immaig 's amach; is é rí na Temrach túaid.
is é int íarn cruaid resin cath.
Is é cride cerna Cuind.
bile Temra tind i tind.
is é in Finnachta nach fand.
is é in crand fíngarta find.
Atchuala ra senaib sund.
ferr molad na cech mod ná fitir Finnachta fíal connach cían maras in crod.
Téit in crod a seilb cach aín.
ac síl n-Ádaim im garuair.
báegul cach nech fo nim nár.
téit 'ma sech in saegul suail.
Corpre is Cormac is Art Cond ra riced rígleptha ciar gabsat Temair co tend dar lem is ferr Fínnachta.
Messu a chách leind do dál ar in rí bréc do rád duit .i. in dúan doringni Tollcend fili do reicc duit.
Atbert Mo Lling.
mas é doringne éirged & geibed a dúain.
Ra érig in fili & dochúaid ina cend & iss ed ro ráid.
Dríbor drábor cerca is cábail.
lachain odra.
lodra lomna áraig.
Clocha Eóre datha déne.
benna Cuailnge buaidre céille.
Ciall ar esbaid grian ard uismid.
gaeth na sidi Liffi lusmair.
Mo Lling lúamnech lúam na fírbreth.
feidm tend tréorach ic deilb fírbreth.
Misse romom co muir mideng.
ticfa thorom grogoll triball.
Messe imbárach co muir mílach.
d'Ess Rúaid rámach iar n-úaim trílech.
Ergid in fer dána iar sain.
berid side dían dásachtach co tuind Dúine meic Fánat allá túaid d'Ess Rúaid coros báid and.
Mar atchonnairc Finnachta sain Rogab a choiss fón chlerech & cen a oclugud ris ní bad mó & a mac do thodiuscud dó & cech ní 'ma tánic fogebad.
Ra érig Mo Lling iar tain co mbaí ós chind in meic.
ro guid in Comdid co díchra coro thodussig Día fairsium mac Finnachta.
Is and atbert Mo Lling.
Crist conic mo chrí nachum thair tríst tré corop glan mo gléo céin beo for bith ché Dondgilla co tí a rí 'ca tá in réo.
mad cet ra Mac n-Dé corop é in mac béo.
Corop é in mac béo mac Finnachtai in tslúaig.
mad béo mac in mail ar dáil co dia lúain.
Cían garit co bráth bud é in guth gnáth grind.
in lúansa ra lúad bid é lúan Mo Lling.
Bid dál fota hí niba dál dar aiss.
ní lúan tratha foiss.
acht lúan bratha braiss.
Erig suas co héim do réir Chomded cáid.
a Dondgillai déin.
narap léim sech láim.
ar Dia dogní in síd. narap díl iar scís.
is teg atá in pháis conna dig darís.
Oenmac Muire is mó uas cach cuire itchí Comde nimi nuí mo chomge is mo chri.
Tanic tra Mo Lling reme atúaid d'insaigid Lagen ar mathim na bórama.
Rochuala dano Adomnán in scélsain .i. maithem na boroma do mac Mo Lling.
cairdde do thabairt impe co lúan.
Tanic reme co dú i rraibe Finnachta.
Ro chuir Adomnán clerech da muintir ar cend Finnachta co tísed da acallaim.
Is and ra buí Finnachta oc imbirt fidchilli.
Tair d'acallaim Adomnáin ar in clerech.
Ni rag ar Finnachta co táir in cluichiseo.
Tanic in clerech co Adamnán.
ro innis dó in frecrasin.
Atbert Adomnán.
Imthigsiu arse Adomnán & abbair frissium.
Gebadsa coícait salm in n-airet.
atá salm sin choícaitsin getas rígi ara chlaindsium & ara uib.
arfer a chomanma. Tanic in clerech co Finnachta.
ro innis dó Ni thuc Finnachta da óid sein.
co tarnaic in cluchisin d'immirt.
Tair d'acallaim Adomnáin ar in clerech.
Ni rag ar Finnachta co táir in cluchiseo.
Ro innis in clerech sin do Adomnán.
Imthig doridisi ar Adomnán ara ammus.
apair ris gebatsa coícait aile sunda & atá salm inti dobéra gairde saeguil dósom.
Rochúaid in clerech & ro innis d'Finnachta.
ní tharat Finnachta da oid.
Co tarnic dó in cluchisin.
Ro ráid in clerech in tres fecht ra Finnachta.
Ni rag ar Finnacht co táir in cluichiseo.
Tanic in clerech co Adomnan.
ro innis dó Insaigsiu é ar Adomnan.
abair ris Gebatsa coícait in n-airetsain & atá salm inti getas fairsium cendsa in Chomded d'fagbáil.
Rochuaid in cle.
rech & ro innis d'Finnachta.
Mar atchúala Finnachta eside.
ro chuir in fidchill co tricc tinnisnech Et tánic reme co dú i rrabi Adomnan.
tuca duit ha Finnactai ár Adomnán. ná tánacais risin céttechtairib.
ni handsa.
ar Finnachta. Inra maídis rimsa ar Finnachta .i. cen nech dom chlaind do gabail ríge n-Herend & cen fer mo chomanma.
fó al lemsa sain.
Aní dano ro gellais dam .i. gairddi saeguil.
étrom dano lim sain dáig ra gell Mo Lling nem dam.
In tres ní dano ra gellaisiu dam .i. can chendsa in Chomded d'fagbáil.
nira fulngiusa sain do chlostecht can tuidecht fót guthsu.
Is dó doringni Día sin.
uair inm ra gell Mo Lling dó ar mathim na bóroma; nira chetaig do Adomnan a imdiupairt imme.
In fir mathim na borama duitsiu co día lúain ar Adomnan.
Is fír ar in rí Rot melladsu deside bar Adomnan.
Uair lúan lathi brátha atbert in clerech.
Mani thís taris indiu ní ticfaider co bráth.
Raptar carait im Adomnan & Finnachta.
ora búi Finnachta na rigdomna.
Adomnan na foglaintid óac.
Is in tansin doringni Adomnan na runnusa.
Andiu cia chenglaid chuaca.
in rí crínliath cen déta.
in dál ro maith do Mo Lling deithfir don ching nis n-éta.
Damad messe Finnachta.
flaith Temra.
co bráth nocho tibéraind nocho dingenaind na nderna.
Cach rí nach maithend a chís.
is fata bít a scéla mairg dorat in dáil dorat intí is lac is dó is méla.
Doarnactar do gáesa is ar baesa co mbine.
mairg rig ro maith in císa a Ísu nemda nime.
Sochla cach nech ó threbas is mairg lenas do líathu.
is fata in dálsa ma cate bid fate comma fíachu.
Damsam rísea ruadas chrú ro thairnfind mo bidbadú ra thócebaind mo dindgna.
ropsat imda m'airgalú.
Roptaís imda m'airgala, mo bretha niptis gúacha; roptís fíra mo dála roptis lána mo thuatha.
Roptis imfaicsi m'airde roptís daingne mo daingne.
in dálsa cia ma tecmaing noco lecfaind re Laigne.
Guidimse itgi for Dia nachom tháir bás vel baegul; coro thérna indiu Mo Lling.
ní thaeth do rind vel d'faebur.
Mac Faelleáin fer dar múru ní claifider for cúlu.
ra fitir rúna Meic Dé rofitir Mac Dé a rúnu.
Tri .i. salm cach día iss ed geibes ar Dia.
tri .i. bocht séol sairthe iss ed biathas cach n-aidche.
In bile búada bissig in fissid cosna fessaib; long lerda fofúair fáilte tond Berba barce Bresail.
In long d'ór is án inne in clár d'ór osna clanna.
écne Dubglaisse duinne fúaim tuinne fri halla.
Iar sain atraachtatar fir Herend i ndiaid Mo Lling.
is and boi Mo Lling ac tóraind inaid muilind i Fornocht.
Co n-accatar cuccu Fínnachta co feraib Herend.
Ó'tchonnaic Mo Lling iat is and atbert A mo Chomdiu cumachtach.
dorigne gach rig a rí rofitir cach rún conic ar cul Finnachta Finnachta tarnactar a rigleptha.
mo mallacht is mallacht rig nemda for ríg Temra.
for Finnachta.
Finnachta tarncatar a rigleptha.
a ríge sech cach ro therind ní chelim for Finnachta.
Tairnebtait na hanflathe tocébdait na fíngarta.
bennacht ar síl Diarmata mallacht ar síl Fínnachta.
ruc in mboroma dá fíngarta.
ó Thuathal Techtmar na ndíne nó co rige Fínnachta.
Messe ruc in mbórramai do Lagnib ca fulachtain.
ó Uíb Néill can nert doilge amo Chomde cumachtach.
Gabais Mo Lling reme darsin n-áth annond.
benais a chloc.
cuiris scén fo búaib Lagen co riacht cach bó díb a dín & a dangen.
Doronsat Leth Cuind cró bodba impu.
Is andsin atbert Mo Lling.
Corbar cairrge ar dairge donna.
corbar tonna ar glasslinne.
corba clocthige os chella nírap ella aisslinge.
Ránic reme Mo Lling síar conice dú i tá cross Mo Lling.
Ro suid and & doringni in rand.
Suidem sund suide n-ága.
éirgem ra bága búada.
cip é bess for greiss Colaim ní bía a choland fo chúana.
Mo mallacht ar Finnacht & mallacht Ríg nime; ro impá form Finnachta niba airdite a fine.
A Brigit Chilli Dara a Meic Thail ó Chill Chuilind.
a Meic Muire is let cech suide suidim.
Is iar sain ro ráid Mo Lling ricfaide a less cobair andso i tráthsa.
Ro fallsiged do Mo Thairean éside ra boí i n-airiucht ríg Lagen.
Is airc ar se do Mo Lling i trádsa.
damad maith risin Comdid ropad maith linne ceó do chur thairsiu.
Tucad in ceo thairsiu.
cia thucad ní fetatarsom a thabairt.
andar leo atchonncatar a námait.
íat.
Gabsat rompo co hÁth Loegaire áit i rrucad Labraid Longsech.
Bá hand atbert Mo Llin.
Cia fil sin bale ucut i clunem in cloc.
Is and atbert Cólmnait in challech fris.
Monúar tra a chlerig andar lem is úamain rot medair.
Cell Úsaille sin ar in challech.
Atbert Mo Lling ca brocc bendchoprach mór sút atchiam i cúil na cetharda.
Cell Dara sin ar in challech.
Conid and doringni Mo Lling in etarguidi seo.
A Brigit bennach ar sét nachar táir bét arar cúairt; a challech a lLifi lán co rísem slán ar tech úait.
A Brigit bennach ar sét bí féin 'car n-imchomet.
cian cid garit ar techt da spirut nar comaitecht. A Brigit bennach rédig mu rót a challech óg émid út; tair dar cobair cu ba chét corop soraid ar sét cút.
Bladfocul a Christ tair dom anaccul.
A Brigit scar ósmo chind do bratt find dom anacul.
A Meic Tháil a chlerig urddinti áin.
a Brigit i lLifi Luirc meic uilc ní thiset nar ndáil.
A Mael Ruain a Míchil árchangil úaig.
nírbar lobair corbar tréin corop éim ar cobair úaib.
Itge thend Mo Chua Cluana Dolcáin lem; ma tá Uxaille na chill táet co gluc bind arar cend.
Béo mo rí marid méraid Mac Dé Bi.
arcach rámut ar bith che ría slúag namat conar ti. Nert Dé lend arná ragbaiter ar n-ell.
a Chaimgin cháid ma taí it glind ra báig Mo Lling tócaib cend.
Comgan béo dom anacul ar cach ngléo.
Lassi cu cétaib náem & ar nín araen leo. Lestar óir Aed mac Eogain Cluana Móir.
imda rigrad imma lecht rop línmar oc techt 'nar tóir.
Tipra glain Dílgedach mac Cairpri chain.
do mathib domain in fer mo chen a chobair ind Sruith in dám Dagán & Baethín bán.
dar n-anacol ar cach ngort na hágumar olc na hág Epscop Ith.
Cruad & Elcho cen chleith; guidet in Comdid fo leith dar mbreith sech coibdin sech creich.
Epscop Ith Atha Fadat sechna sluagu nar sagat immaind acaind ar cach ngléo epscop Ith dar n-imdegleo Admoniursa Mothaireán a chommairge is robalc.
rom ainse cacha trátha epscop Atha Fadat.
arcach n-olc itágursa bágursa mac n-Oengussa. álim Mothaireán an bréo tabrad céo darm chaímusa.
A chalech ón Chetharlocht a dind callech sonaide.
a Crón ingen Setnai bennach sét mo chonaire.
A Thacain ailithir áin fail i tír Hua Crimthannáin; ní thiset námait nar ndáil ni rabat 'car n-imgabáil.
Cluin ar núal a M'Enoc Ruis Muchnig múaid.
a Choluim meic Cathbaid áin a Choluim cháid o Chlúain Úail In buarsa thucus atúaid slán rom faícfe slán rom fúair.
a Chelláin a chell for sléib tair fo béim in bennáin búain.
M'Aedóc mín ticed dar cech saebrót sáer.
Colum Cilli Comgall cáid Mo Lling na ndáil mas hí chóir.
A Mundu rédig mu rót a Abbáin caímaig ar sét; a M'Aedóc dar toraib túath na hágam úath na héc.
Cross Dé bí ra bruinne cach uilc fo thrí úair nat ágammar Mac n-Dé cia bé ni ágammar ní Atrácht ummum as cach aird Atrácht d'imdegail mo luirg.
ingen Taláin ard a grád Atracht do lár Maigi Luirg.
A Cholmain Sléibe in Messa.
atát i péin mo cho ssa a epscuip Átha Fadat is úair charat innossa.
A Rí rún a náem Patraic fil i n-Dún.
cepeth leth tíasom ar sét rop sora cach ráen rún.
Tair dar ndín a Muiri a mathair in Ríg.
a Émnat.
a Fidnat án.
a Cholmnat bán is a Bríg.
Cogad Gaedel re Gallaib B UÍ dochraiti mór for feraib Herend co forlethan ó Lochlannaib & o Danaraib dulgib dúrchridechaib fri ré cían & fri amsir fota .i. fri deich mbliadna & oct fichit.
da cet mbliadan iar fairind .i. ó Artrí co Brian mac Cennetig.
Cassiul. ó reimes Aeda meic Néill Frossaig.
Temraig .i. se ríg déc risin résain i Cassiul. Da rig déc im i Temraig risin ré cetne.
Mór de dod.
d'imned.
de thár & de tharcassul ra fulngetar fir Herend ri remes na rígsain o Lochlannaib & o Danaraib.
rremes Aeda meic Néill ríg Herend. Artri meic Cathail rig Cassil.
Ra thindscansat Gaill indriud Herend ar tus.
a Cammus Hua Fathaid Tire .i. fichi ar chét long & ra indretar in tír Ra airged & ra losced leo Inis Labraind & Darinis.
Tucsat Eoganacht Locha Léin cath dóib & ro marbad se fir dec ar dina Gallaib in bliadain sin ar marbad Diman Arad & indara bliadain rigi Fedilmid meic Crimthainn .i. in dechmad bliadain re n-éc Artri.
Tanic dano longes aili ar sain coro innretar Corcaig.
Inis Temli & Becherinn & Cluain Úama.
Ros Níallain.
Scelic Míchil Et rucsat Etgal in Scelic leo.
mbrait. conid tre mírbail atrulla úadib.
ba marb de gortai & d'íttaid occo hé.
Tanic longes aili i tuasciurt n-Herend .i. in cethramad bliadain ar n-éc Aeda ríg Herend.
ra argsetsaide Bendchor Ulad & ra brissetar scrín Chomgaill.
Ra marbsat epscop in bali & a ecnaidi & a sruthi.
Ra airgset Mag mac Bili.
Tanic dano longes aili i n-Huib Cendselaig.
ra argset Tech Munnu & Tech Mo Lling.
Inis Teoc.
Tancatar ar sain i n-Ossairge.
ra hindred in tír leo.
tucsat Ossairge cath dóib.
torchratar dina Gallaib.
Ra airgset & ra loiscset Less Mór.
Cell Mo Lassi & Cluain Aird Mo Béccóc Ra toglad leo Dún Dermaigi & Inis Eoganáin.
Disiurt Tipraiti.
Ra gab rempo fathuaid iar tain co Snám Aignech.
Coro millset Land Leri & Cell Sleibi.
Atuaid arísi doib coro airgset Sord Coluim Cille & Dam Liac Cianain.
Sláni & Cell Ausailli.
Glenn da Locha.
Cluainn Uama & Mungarit & urmór cell Herend uile.
Tanic longes aile i cuan Lumnig.
ra hindrit Corco Bascind uathusaide.
Tratraigi & Hui Chonaill Gabra.
Acht tucsat Hui Chonaill cath dóib la Dondchad rí Hua Conaill in tansa.
Domnall mac Cindfaelad ri hua Cairpri.
ni fess ca lín dorochair and.
Tancatar ar sain ríglonges adbulmór la Tuirgéis i tuasciurt n-Herend.
Ra gab in Tuirges rigi Gall Herend.
Ra hindred tuascert n-Herend leo.
ra scailset fo Leth Cuind.
Ra gab longes dib for Loch Echach.
Ra gab longes aile i lLugmud.
Longes aili for Loch Rí.
Ra hindred dano Ard Macha fo thrí sinn óenmiss leo.
ro gab Turgeis féin adbaine Aird Macha.
ra innarb ass Foranann abbaid Aird Macha.
co rrócht Mumain' & scrín Patraic leiss.
baí Forannán cethri bliadna i mac Mumain.
Turgeis i n-Ard Macha & nert tuascirt Herend aice.
Is andsin ra comallad fastini Berchain.
in phrimfadai .i. Ticfait genti dar muir mall mescfait for ferand Herend bid uadib abb for cach cill bid uadib nert for Herind Secht mbliadna doib ni feidm fand i n-ardrigi na Herend i nn-abdaini cacha cilli do geintib duin Dublinni Biaid abbaid form chillse de.
ni thacera d'iarmerge.
can phatir can chreda can Latin acht Gallberla.
Item Colum Cille In longessain Locho Ri.
maith do morad gallgenti bid uadib abb Aird Macha.
bid ollomnacht anflatha.
Item Bec mac De.
Dar ben chloc i Taltin te.
Ciaran sen saidbir saig.
ro gell d'Herind co fa thri dama Danar dublongsi.
.i. Dam i n-inad innarba Coluim Cille dar muir & dam i n-inad saraigthi Ciarain fein i Taltin.
dam i n-inad troiscthi naem Herend i Temraig ar Diarmait mac Cerbaill.
Tanic iar sain Turges for Loch Rí.
ra indred Midi uad ass & Connachta.
ra hindred leiss Cluain mac Nois & Cluain Ferta Brenaind.
Lothra & Tír da Glas.
Inis Celtra.
cella Dergdeirc archena.
Tuc Cluain mac Nois da mnaí.
Is and rabered a frecartha d'althoir in tempoil móir.
Otta ainm mnaa Turgeis.
Tucsat Connachta cath dó.
torchair Mael Dúin mac Murgiusa rigdomna Connnacht. Tancatar iar sain cóic longa & tri fichit co Dublind Atha Cliath.
ra hindrit Lagin co Margi leo.
Mag mac Breg.
Tucsat Dál Riatai cath don longissein Uair rachuatar lám chlé ri Herend fathúaid ar milliud Lagen & Breg.
Ra marbad sin chathsin Eoganán mac Oengusa rí Dáil Riatai.
Tanic tóla murbruchta móir do Gallaib i Mumain conna rabi aird inti can longis.
Ra gab longes díb i Ciarraigi Luachra.
ra hindretar co Cill Íti & co Cill Eimni.
Ra hindretar daex longes Lumnig Marthin Muman & rucsat Forannan comarba Patraic.
ó Chlúin Comarda leo co Lumnech.
ra brississet scrín Patraic.
Is híseo bliadain ra gabad Tuirgeis la Mael Sechnaill.
Ro báided ar sain hé i lLoch Úir .i. bliadain re mbádud Neill Caille sain.
indara bliadain re n-éc Feidilmid meic Crimthainn.
armarbad Turgéis dolluid Forannán assin Mumain co hArd Macha. ra lessaiged scrín Patraic.
Tancatar dano Gaill co Ross Cré sin bliadainseo.
láe feili Poil & Petuir & in t-oenach innillti and.
tucad cath dóib & ro maid forsna Gallaib tre rath Póil & Petair & ro marbad co diarmidi.
ra bualad Onphile iarla and de chloich coro marb é de.
Ba grema d'feraib Muman in troscud daronsat ra Pól is ra Petar in n-aidche reime.
Is mór d'ulc & d'imned fríth uatha & fuaratarsom ó chách.
do neoch nach scríbthar sund.
Tancatar iar sain longes adbulmór de Northmannaib for Boind.
Ra hindred Brega & Mide.
Tanic longes aile corra gaib for Loch n-Echach.
Ra hindred leosaide co hArd Macha & ra locset Ard Macha féin & ra hairged Tanic dano longes aile co Ath Cliath.
ra hindred leosaide Mag Lagen & Mag mac Breg.
etar thuatha & cella.
Tanic dano longes ba liu andásaide co Ath Cliath béus.
Ra hindred leosaide urmór Herend Ra hindred leo dano hÍ Coluim Cille.
Ra hindred leo Inis Muiridaig & Daminis.
Glenn da Locha & Lagin uili co Archad Úr.
co hAchad mac Bó & co Liath Mo Chaemóc & co Daire Mór & co Cluain Mo Lua.
co Ross Cré & co Lothra.
coro brissiset scrín Ruadain.
co Cluain mac Nois & co Saigir.
co Dirmag.
Tanic longes o Lumniuch i ndescert n-Herend.
inriset Scelec Michil & Inis Fathlind.
Disiurt Donnain & Cluain Mór.
Coro marbsat Rudgaile mac Trebthaidi.
Cormac mac Selbaig anchora.
is desside ra hoslaic angel fo di & ros cenglaitis na Gaill cach n-uairi.
Ra hinnred leo dano Corcaig.
ro losced Ros Ailithri & Cind Mara.
Achad & Árd Feradaig Tugsat dano descert Herend cath dóib.
darochair Clochna rig Corca ac & Dondchad mac Amalgada ríg Eoganacht ua Neit ac Corcaig ro marbad.
Ra hindred Cill Dara & Cluain Eidnech & Cend Ettig.
Cell Ached la longes Atha Cliath & ro toglad Dun Masc.
dú inro marbad Aed mac Duib da Crích Fintaind.
Rucsat leo i mac Mumain.
ra pianad do iarraid fuaslaicthi fair.
iss ed nach fuair.
Ra hindred dano Cenannas la longes Atha Cliath & Manistir Buti & Damliac Cianain & Sord Coluim Cille.
Findglas Cannig.
Ra losced sin uile leo & ra hindrit.
Tancatar iar sin dubgenti Danarda & ro laesat fo Herind.
ro batar oc dichor na findgenti a Herind.
ro marbsat cóic mili dona findgentib oc Snam Aignech.
Tanic dano longes aile cora gaib i Ciarraigi.
ra hinnred leo co Lumnech.
Ra hindred leo Cell Ita.
Imlech Ibair & Cassel na Rig.
Aired Cechtraige.
Líath Mo Chaemóc.
n-amsir Fedilmid meic Crimthainn darónad na huilcsin. Ro brissetar forro oc Ess Ruaid.
Ra brissetar dano cath forru for Dergdeirc.
Ra brissetar dano Dál Caiss cath forru for Dergdeirc.
Ra brissetar dano Hú Neill cath aile forro oc Ard Breccain.
Ra marbsat dano Hui Cholgan Saxalb iarla.
Tuc dano Olchubar mac Cineda rig Cassil á forru.
Lorcan ri Lagen cath doib ac Sciath Nechtain dú i torchair tanaisi ríg Lochlann & da cet de maithib Lochlann inti.
Ra thogaib dano in Rigna forro Ra briss dano Mael Sechnaill ri Temrach cath Caistail Glinne forro du i torchair secht cet.
Ra briss dano Tigernach cath forro oc Daire Disirt da Chonna i torchair da fichet déc.
Ra briss dano Olchobor & Eoganacht cath forro ac Dun Maeli Tuile dú i torchair cóic cét.
Darochratar dano la Hú Fidgenti.
Darochratar dano la Ciannacht beus i cind mis iar sain oc Raith Aldain Ra briss dano Mael Sechnaill cath forro oc Ráith Chomair Ra brissitar Ciarraige Luachra cath forro Tanic ar sain Amlaib mac ríg Lochlann & longes gall Herend lanmor leis .i. sin dechmad bliadain re n-éc Mael Sechnaill.
cora gaib rigi gall Herend & is leiss ra baded Conchobor mac Dondchada rigdomna Temrach.
Is lesin longessain ra memaid cath Cluana Daim forsna Desib.
dú i torchair mathi na n-Dési Is leo ra marbad mac Cindfaelad ri Muscraigi Bregoin.
ra muchad Muchthigern mac Rechtabrad i n-uaim.
Is leo ro marbad Mael Guala mac Dondgaile ri Casil .i. a druim do brissed im chloich.
Torcratar tra torcratar na sochaidesin ra firu Herend.
na toisigseo .i. Scolph & Ona & Tomrair & Turgeis.
Tanic iar sain Oisli mac rig Lochlann .i. longes lanmor aile & ra millesetsaide urmor Herend.
Darochratar sain dano la feraib Herend.
Darochair em Oisli & ui cetless la feraib i Mumain Iss isein bliadain i torchair Colphin & longes Duni Medoin ac Cind Currig.
ro bas ica marbad ac Cind Curraig.
O Cind Curraig co Less Mor & dorochadar im Rechtabrat mac mac Brain.
Rachúaid dano Baethbarr iarla & sochaide de lucht in madma leis oc Ath Cliath iar sin.
ro baded ic Ath Cliath tre mirbuili Ciaran & Aeda Scannail forsara batar i forbaisi.
Iss isin bliadain i torchair Tomrair iarla la Brenain Cluana Ferta.
cind tri la ar n-argain Cluana Ferta do Ra briss dano Aed Findliath mac Neill cath forro du i torchair da fichet & ruc Aed a n-uili indmas & mathius. Ra hindred dano Lagin & fir Muman la longes meic Amlaib iar tain co rrochtatar Ciarraig conna fargsat uaim can telud.
ni farcsat ni o Lumneich co Corcaig can indriud.
ra locset Imlec hIbair.
ra indredset na Desi descirt de muir.
Ra indretar in lucht cetna Midi & Connacht co rancatar Corca mac Ruad & Leim Con Culaind.
Darochratar sain uile beos la feraib Herend.
Ra cuired a n-ár dano oc Ath Cliath la Aed Findliath mac Neill acin fleid daringned la Aed da mac Ragnaill.
n-Ath Cliath. Ra chuirset féin dano cath eturru .i. Findgenti & Dubgenti .i. Barith & mac Ragnaill.
dú i torchair mac Ragnaill & sochaide imme.
Ra gonad Barith and & ba baccach riam iar sain hé.
Ra hindarbait dano Dubgenti a Herind ar sain.
dochuatar i n-Albain.
ro brississet cath for feraib Alban.
torchair Constantin mac Cinaeda ardri Alban & sochaide mor malle riss. Is andsain ra maid in talam fo feraib Alban.
Bui im araile cumsanad d'feraib Herend xvel.
mbliadan can indred Gall .i. o ré Mael Sechnaill mac Mael Ruanaid cosin mbliadan re n-ec Flaind meic Mael Sechnaill & co gabail rigi do Niall Glundub Isin andsain ra maid in talam for feraib Alban.
Tanic tra and longes lá Acond & la Cossa Nára co rragbaiset for Loch da Chaech co hindred Muma leo.
Ra brissetar dano Ciarraige cath forro.
dú i torchair Tomas Cin Grete.
Ra brissetar dano Hu Fathaid & Hú Oengusa cath aili forro.
Ra brissitar dano Ciarraige & Eoganacht & Corco Duibni cath forro oc Lemain.
torchair Roalt Putrall & immi. Smurull.
Tanic iar sain longess adbulmór clainne Ímair i n-Ath Cliath.
ra hindred aurmór Herend leo.
Ra milled ém leo Ard Macha Et ra brissetar cath for Fland mac Mael Sechnaill.
dú i torchratar Aed mac Conchobuir Et Lergus mac Crundmael epscop Cilli Dara.
Dondchad Máel abb Delgga.
in bliadain rapo marb Mael Sechnaill sain.
Ra hairged dano & ra losced Less Mór sin bliadain chétna.
Ra harged Cluain Uama.
ra marbad Fergal mac Finnachta epscop & abb Cluana Úama.
Uanan Cerín in secnabb.
Sin bliadainsin ro marbad Donnchad mac Duib da Bairend ri Cassil.
Siugraid mac Imair ri Gall.
Mór trá d'ulc daronsat Gaill i n-Herind sin bliadainsin.
Tanic morchoblach la Ragnall mac Imair.
la hOttir iarla.
co rraigbaiset for Loch da Chaech.
Ra marbad leo Domnall mac Dunchada rigdomna Casil.
ra raindset & ra hindriset Hu Chairpri & Muscraigi eturru.
Ra scailset iar sain .i. a trian i Corcaig.
a trian i n-Inis na hEidnigi.
a trian for Glaslind.
Ra hindred in Mumain lasin longessin cona raba tene o Luí fodess.
Is lasin longissin ra marbad Gebennach mac Aeda ri Hua Conaill Gabra & rucsat a chend leo.
Unde Mór scel a De do nim a beith oc Thomair.
fégaid cend rig Gabra mind amra iarthair domain.
Is leosom ro marbad Anle mac Cathain ri Uaithni Fidbaig amp Longsech mac Setna Rachuatar i n-Albain iar tain.
tucsat fir Alban cath dóib.
ra marbad and .i. Ragnall & Oittir 