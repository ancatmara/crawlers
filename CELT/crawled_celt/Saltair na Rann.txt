Saltair na Rann
Moríse rí nime nair, cenhuabur, cenimmarbaig, dorósat domun dualach, morí bithbeo, bithbuadach.
Ri osduilib thargca gréin, rí ósfudumnaib aicgéin, ri tess, tuaid, tíar ocus tair, fris níderntar immargail.
Ri coruinib robai, fail, riandúilib, rian-aimseraib, rí bithbeo beus, blaith adenn, ri centossach, cenforcenn.
Ri dorigne nem noithech, nihúaibrech, niimchloithech, ocus talam, tolaib tlacht, comtren, comfossaid, comnart.
Ri dorigne sorcha saer ocus dorcha con-anaeb: indaranai islaithe lan, araile isadaig imlan.
Ri rodelb tétadbul De dochetadbur nandule.
s frisamla suthach inmass amra écruthach.
Ri rodelb eisse cachnduil rosderb cengesse coemruin, eter mín isgarb condath, eter marb ocus beothach.
Ri rothepi, bladmar, brass, asinchetadbar admas, talam tromm toracht, delm chert dian'fonn fothacht fotlethet.
Ri rochruthaig, nícuac cinte, hicuairt nafirmiminte, domun delbda derbda druing, mar ubull febda fircruind.
Ri rodelb dluma iartain hura coderb imthalmain, rith roseim osbith, buaid ngle, indaeor uair uscide.
Ri criathras usce n-an, n-úar foriathmass nan-al n-ollmuad, iarsrebaib cosesraib sruth iarmesraib comesrugud.
Ri roordaig ocht ngaetha torgaib cenlocht lanaeba, cethri primgaetha cotngaib, cethri fogaetha feochrai.
Cethri fogaetha aile, rádit auctair ergnaide, bidhi an-arim fírchert dogaethaib dagaeth deec.
Ri rodelb datha nangaeth rosderb frisratha slanaeb, iarclechtaib rith roratha, combrechtaib cachilldatha.
Ingel, incorcarda glan, inglass, induaine allmar, inbuidi, inderg, derb dána, nisgaib fergg frisodála.
Indub, indliath, indalad, intemen, inchiar chálad, indodar, doirchi datha, nidat soirchi sogabtha.
Ri rosordaig oscachmaig na ocht fogaetha feochrai, rodelb cenditha, dín saeth, cricha nacethri primgaeth.
Anair incorcra glanbda, andess ingel gle, amra, atuaid indub gailbech, grach, aniar indodur engach.
Inderg, inbuidi 'male, eter gil ocus corcrai, indúani, inglass, croda? lir, eter huidir isglegil.
Indliath, inchiar, grainne anguir, eter huidir iscirduib, intemen, indalad tair, eter duib ocus corcair.
Coir rocoraiged acruth, doronad an-orddugud, fogaessaib glessib cenchlith iarsessib, iarsuidigthib.
Na da gaeth dec, tolaib tress, tair ocus tiar, tuaid istess, rii roscuibdig cotagaib, roscuibrig fo secht nglassaib.
Ri dosnarbair iarsessaib imthalmain con-ilglessaib, cach digaeth dib imglés ngle isoengles foraib huile.
Ri dosrat iarnglessaib clecht, iarmbessaib centarimthecht, indarahuair, blaith iarmblai, induair aile ainbthechae.
Rí tadban tomus donleirg othalmain cofirmimint, fris domidet, met glanna, fritiget natalmanna.
Rosuidig secht rinne reim ofirmimint cotalmain, Satuirn, Ioib, Mercuir, Mars, Sol, Uenir, Luna lánmas.
Ri rorimi, rigda inbla, otha talmain coesca, semile fichet archet fordamidet 'naglanmét.
Is hé sain int-aear huar linib haial friimluad, dianidainm triallach, derb tra, annem niabach n-airerda.
Indrae ohescgu cogrein ri rorím congle glanleir, dacet mile, mor insmacht, latri cethair cethrachat.
I Sse sin int-ethier huais cengaeth, cenaear n-angluais, dianidainm, cen balba mbla, innem n-amra n-etherda.
Trichutrumma, intsain doleir, eter firmimint isgrein, morí rindbalcc, rofír sein, dorindnacht dorimirib.
Is hisin ind Olimp huag, cenchumscugud, cenimluad, iarsliucht saer nasruthe sen, dianidainm intresnoebnem.
Damile déc, torainn ngle, archoiccétaib déc mile, cain rith rindrethait insain ofirmimint cotalmain.
Met naré, ruathar cint, othalmain cofirmimint, isse inmet sain, srethaib srath, ofirmimint coriched.
Cethrimili fichet sain artrichait cet domilib oshunn coriched, reim n-oll, cenmotha firmamentom.
A met na ree sein uile othalmain corigsuide, issed fil othalmain tinn sís cofudomnaib Iffirn.
Rí cachthuir thuathaig, dein, deirg, rofuathaig fein firmiment, feib baderb laiss oscach maig rosdelb donmaiss ecruthaig.
Ri nan-uile n-adbar n-án, arm-buili bladmar bithmár, inglóruill cocessair chain dosrorainn icoiccressaib.
Incuiced criss guires chness morí ruithes triasirthes, frisasad sluagda saigthe dahuarda imdamesraigthe.
Huarda andess isuarda atuaid, indamesraigthe, ismórbuaid, incriss tessaigthe, isderb de, eter nada mesraigthe.
Rí targcai cech ruirig reil rosuidig smachtai fouagreir, rodagni cenchétlud ngle dochetchruth nafirmiminte.
Amal bis abloesc immog acht noslui línib hilchor, fial nafirmiminti imbith tria bithu forabithrith.
'Macuaird focheird atoimsi, iarsreith suairc fri sirsoillsi, isannsu infomus 'moa mbeir, ni triit tarsnu toimsideir.
Rorannad iarn-intliucht fail, feib rodelgnaisset auctair, dasebratta fochis chain, dasé phairt 'nan-irchomair.
Huide mís dogrein cachphairt, iarseis nan-ugtar n-ardaitt, forith hinathur
gluair ngle, cech mbliadain dosstimchellae.
Hisindfirmimint cogle sesca dáse senistre, dothaitni fridia 'malle cachphairti se senistre.
Ata iarrúini indrig reil rodelb duine: huagreir, fodluthad, cendolma ndein, comla forcach senisteir.
Trénbrat demin, torom n-án, marbad gemen coem comlán, tuinech torachta rosrig imthalmain contib immib.
I M thrínimi ata centair trinimi impe, hit himsláin insechtmad nem, isse sein rochertad eternimib.
Ni sossad suaircc slóig aingel acht iscuairt chóir coemdaingen, amalbis rothmol forluth triabithu forbithimputh.
Infirmimint, ilar mbla, isnasechtrind airegda, ata foroenrith, gluair ngle, otha inn-uair rocruthaigthe.
Ri rorann ruandath osleirg nifualrad fann firmimeint, srethaib samlaib, slemnaib slecht, indibrannaib derbdai déc.
Ri oscachairm, oscachdinn, dorat ainm forcachn-oenrinn, nimennair iarndligud dlecht donadibrennaib deec.
Fuath cachrenna, ruathur ngle, itimchuairt firmiminte, feib rosderbait delgnaid ishuandelbaib ainmnigter.
Aquair, Pisc, Ariet, Tauir treb, Geimin choir ocus Cancer, Leo, Uirgo, Libru, Scoirp scrus, Saigitair, Capricornus.
Ri corúnaib roscoraig innanndlumaib dermoraib, sreith nasliab, oscachblai, frisreith grian ocus escai.
Tricha lathi, lórda luad, ladech n-úara ocus lethuar, cotriall trechess oscachdind rethess grian incachoenrind.
In grian suairc, iarn-urd riagla, forcuairt cacha oenbliadna, hi quindecim kalde, cain dind, issann téit incachn-oenrind.
Grian in-Aquair, hed centáir, doróined im-mis Enáir, ocus hi Pisc cogle dorimther im-mis Febrae.
Grian in-Ariet, aurdaircc dí, dothadbat im-mis Martíi, ocus hi Tauir grian diareir dothaitni im-mís Apréil.
Grian hin Gemin im-mis Máii isdemin, ni imarchlái, nochochiuin guires cachtreib im-mis Iúin grían i Canceir.
I M-mís Iuil ingrian il-Leo, issann ferass alangleo, teit grian adenus friatuisc in Uirginum in-Auguist.
Dothaitni grian fhiadcachdrung i Septimber in Librum, grian nodafoilcc nochosceil i Scoirp im-mis Ochtimbeir.
In Sagitarium grian dosfeim oscachrian in Nouimbeir, in Decimber, ischian clú, bidgrian in Capricornú.
Athe sein indaserind dosrosat Fiadu forfinn, oscachrian rethait fonmbith riu reithes grian alanrith.
A coic cachlae d'fiss cenbrath dlegair docachintliuchtach, docachoen, cengláma gné, bis fograda ecailse.
Laa mis grene, ésca aes, rith mara cen immarbáes, laa sechtmaine, feili noeb n-uag, iarcertglaine con-imluad.
Ri rosrethaig, sróenaib slamm, dorethaib roenaib retlann, feib nosairbrig osrannaib rosanmnig dian-anmannaib.
Cid caem lenn inleth fail frinn firmiminti nan-ilrind, inleth aili, lith cengeis, nocon-eitchiu ciachemmeis.
Ri rogni clichis cenmeirg iarnafithis firmimeint, comfocus tadbain adreich imthalmain docachoenleith.
Ri rodelb firmimint fír conarennaib cendimbrig, immontalmain, cengoi ngle, imsoi ontrath coaraile.
Ri dorigni muirlinn mair osanfirmimint imslain, inmuirlinn aili isi inmuir, fordasniada imthalmain.
Ri reil dorairngert cachfáith coimdiu cumtaig cachcoemgraid, dorosait grein crotha glain, forosna nem imthalmain.
Ri dorigni esca n-án ocus indfairrgge imslán, foriaguil dosrona inrí, condatcora, comchuibdi.
Sessed rann domuin cechdú hissi meit fil in-escu, ocus isingréin coglan sé commet dec intalman.
Ri dorigne ilar mil fondfairrce ndermair ndírím, nithadbann nech acht mori an-anmann nach an-airmi.
Ri dorigni sreba sluag donahénaib friimluad, doaltaib isnaslebib, dograigib formagreidib.
Hilerda nan-anman n-án is nan-ildelbda ndermár, nifail hicrí rimess sin acht mad inrí donoebnim.
Ri dorigne aéar n-uar, ocus tene reil rorúad, ocus talam bladmar, brass, ocus sruth raglan rethess.
Ri rosil talmain iartain dolubaib, dofidbadaib: lan indomun diambolud, con-immad an-iltorud.
Ri conic huacht ocus tess, mori firen frim'firless, ishe rosuidig cachseis, ri centuirim, cenaisnéis.
Inrí reil narun corath doarfaid dún cachn-ingnad, diathuicsin treothu, din ngle, is trialin amirbaile.
Ri rogni cachnduil foleith, aicseid ocus nemaicseid, acht inri rodelba sain nifail nach rí fortalmain.
Nifail dodainib daingnib, doainglib na harchainglib, nech thucas triadindchur de, na fail d'ingnud lam'rigse, Moríse ri nime náir
Ri dorigni riched reil conachrichaib diacomréir, treb thogach, duanach, dangen, dosluag amra árchangel.
Riched conilhur adrong, saer, sithech, nadimchumung, cathir dronoll cocetrath, met dondomonn adechmad.
Failet ann trimuir cenmeth, duirimthimchellat riched, mur doglain huaine, gnim cain, mur dior, mur dichorcair.
Mur n-uaine cenchess im-mach, mur n-óir fricness nacathrach, im-medon frigelgloir cain mur ndermor dichorcairglain.
Fail ann, cotrichim trethan, cathir chrichid, chomlethan, fail inti, frisíd solus, set sir cethriprimdorus.
Met cachdoruis dib foleith donacethriprimdoirsib, toeb fritoeb, dini iartomus, mili darcachn-oendorus.
Fail crois d'ór incachdorus frisella slog sirsolus, ri rosdelba centalgga, hite remra roárdda.
En dodergor forcachcrois oschind lerglor nach anfois, incachcrois frihernól cuir gemm dermor doleic logmuir.
Archangel cechlai, luad ndil, conasluag oríg richid, coclasschetal, coceol glé, timchell cacha oenchrose.
Fail ann faithchi cechdoruis cain fritaichmi derbthomuis, samlaimse cech dib fofeib fritalmain conamuireib.
Cuaird cachafaithchi foleith, conagrenchaib airgdidib, conabrugaib foblath bil, conalubaib ligaidib.
Ced adbal lib, lathar ngle, met nafaithchi fairsinge, mur d'argut, cengnim n-aithbi, rognid imcachoenfaithchi.
Airfortoich namur im-maig immondun docachoenleith, cosostaib slanaib sidib diarmidi dohilmilib.
Ocht n-airfortaig ann frisreith cocomraicet 'moncathraig: nimtha samail nasét sruith donmét fail cachairfortuig.
Cachairfortach lan lubaib, conangrenchaib credhumaib, mur dochriad chaim rochalcad cotren imcach n-airfortach.
Damur deec, toraind nglé, 'nan-airfortach, 'nafaithchi, cenmthat natrimúir im-maig failet imon primchathraig.
Cethracha dorus hitreib richid conarigsuideib, atri cacha faithchi feith, isatri cachairfortaich.
Cethridoruis airri im-mach nan-irfortach n-immechtrach, frisintetblai, tolaib smacht, frisincetna athchomarcc.
Comla d'argut, cain ardreich, cachdoruis dondfaithchisin, comlada creda corath fridoirsi nan-irfortach.
Nafrithmuir ondun im-mach innan-huili n-airfortach, samlaithir fribladbail mbla otha thalmain cohésca.
Mur nafaitchi, feib dasli, rosdelbtha dofindruini, an-airde, adbul foneib, otha thalmain coglangrein.
Natrimuir, met an-athfaig, timchellait inprimcathraig, tadbain an-airde cenmeirg othalmain cofirmimeint.
Suidigud namur im-maig immondun, immoncathraig, rathrian cachmúir, monor ngle, reil radiall secharaile.
Ri rosfossaig cotangeib nassossaid 'monprimchathraig, deimni ataichmi ondun im-mach 'nafaithchi, 'nan-irfortach.
Sluaig sil Adaim, aidble baind, innandalaib frianderbraind, gle iarndligud dib rosoich sechinud cech oensossaid.
Bid cachsluag diib foleith 'nan-airfortach, 'nafaitchib, lánaib doligaib fofeib dosidaib, dosonmigeib.
Noeb isnúibhuaga corath fobraenbuada, iarmbraenchath: scérdair frisinslog im-maig, bertair isinmorchathraig.
Cathir De conasoillsi, cidat mora aprimdoirsi, nitheit inti óthalmain treib acht mad oentriar dodoeneib.
Duni conái dligid Dé, duine óg iarfirinne, congnim adma nadchlithe duine amra athirge.
Congérdair cobáid im-maig nanaeb isinprimchathraig, febdae fo lib, lith rochlos, cach dib daraprimdoros.
Nadoirsi chaindelbdai, glain, lainderdai dondlíc logmair, con-ollbladaib, segtait slóig, conacomladaib dergoir.
Tri athchomairc cechdoruis, cain glanthogairt toebtomuis, fricachclothalt, erim ngúr, athchomarc for cachoenmúr.
Aurdrochait nandorus n-og cain set solus dodergór, atat fonéim, nassad ngle, airddiu cachceim araile.
O cheim docheim, erim ngur, isreid dreimm isinprimdun, cainsluag sidi, set rosaig, mór mili cét dochétaib.
Hicuaird nam-mur, mor n-athbach, im-medon naprimchathrach, lebinn glainidi glórdai, drochte dronai dergórdai.
Filet ann brugi bláthi bithura cach bithráthi, cotorthib cachthoraid dil, conambolthaib milidib.
Fail ann centoirsi didnad, fail soilsi censirdibad, ceoil gluara, caini, grinni, buana, baidi, blaithbinni.
Fail ann ni sásas cech slóg hirichiud rigda romór, fogur nangrad, nacéol ngle, bolud namblath mboltnaigthe.
Fail mór dosostaib, saer slán, fail mór class cobsaid comnar, fail ann mor slúag, seol snassi, fail mor ceol cechoenclassi.
Failet ann linni lethna, ailli aninni anoebtrethna, gleorda immocanat classi, suarca, segdai, somblassi.
Failet ann srotha sengga docheniul cach coemlenna, frisasad sloig, sir sotlaib, fail ann mór dofindtopraib.
Failet ann lecga lordai, failet foraid forordai, forbrig naslog dosrogaib, fail ann mór do rigsrothaib.
Fail ann mór mbíle mbroga, mór tiri friimthoga, mor sét sétach, slán saine, mor cet cetach clármaige.
Mor ceol caimnaig cenbine fail iroenmaig rindnime, mor seol suilig, mor sreth séis, nadróig tuirim noaisneis.
Fail ann iarset, srethaib smacht, cet acethair cethrachat, fiadgnuis indrig cotagaib iar n-árem afochraicaib.
O thosuch domuin cobrad clann Adaim, cidhe acomrad, ni choemsaitis, digrais seis, cech oen fochraic dib d'aisnes.
Cenmothat sain cotaigaib fail innim dofochraicaib, lir bannai fleochaid, fuám tricc, no slamma snechta snigit.
Sossad slan morig rathmar fil forlar naprimchathrach: ismor cet mili 'mobeir hitimchuaird afosscemeil.
Dior derg rogníd huile dorig richid rigsuide: ri corúnaib doforgaib osnamúraib erordaib.
Sossaid Aingel cosoillsib nessaim donaprimdoirsib, Archangeil conan-airbrib isnessam donaebainglib.
Uirtutes, nert oscachmaig, isnessam do Archanglib, Potestates, deoda tlus, isnessam Uirtutibus.
Principatus, blaith aseis, isnessam Potestatés, Dominationes, drong demein, fodiuplaib indfosscemeil.
Amra inslog roscing uili forscemul indrigsuidi: nóeb inrori roscongaib Troni conamórdrongaib.
Sluaig Hiruphin rosfossaig itimchuairt indrigsossaid, tuas sech cechoen fondrig reil sernait slog sáer Saraphin.
Noingrad nime, noebda ambal, imrig nan-uili n-adbar, cendimbúaid fribriga blat, cen imhuail, cenimmformat.
Lainib lánaib forig recht, isshé an-arim firchert, dase sescat, sluag fofeib, cechoengraid donagradaib.
Arim cechsluaig, lith cenmeth, nifail nech rodasfessad, acht marofitir inrí dodosrosat donemphní.
Ri huasal uasdaib uili, ri richid con-imdruine, ri febda firian fossud, rí rigfial 'narigsossud.
Ri rohóc, ri sen icein, ri rodelb nem imglangrein, ri nan-huile noeb corath, ri caim, ri cain, ri cruthach.
Ri dorigni nemthech necht doainglib centarimthecht, tir nanóeb, namac mbethad, clar find, fota, forlethan.
Rosrethaig sosad, sid saer, fossad forethaib rig roen, cuaird cháin, glanna, crichid, gle doaes amra athirge.
Morí immarthus osintslóg sanctus Dominus Sabaoth, diacain uasdind, forseol sercc, ceol cethri sanct find fichet.
Ri roordaig inclais chert na cethri sancht find fichet, cáin canait canthus dontslog sanctus Deus Sabaoth.
Ri fossud fial, febda, find, sid sossud, selbda, soenmind.
lasfail tret nan-úan, nuall ngle, 'món-Uan n-úag nemlochtaigthe.
Ri reil rohorddaig inn-Úan iarsintsleib foraimluad, cethrimili mac 'nandiaid, cethorcha ocus cét glanriad.
Crichid class, congloraib cruth, donahógaib ceneilniud, canait ceol ngluair immalle indiaid ind Uain etrochtai.
Comchoema, comluatha, gluair, iarsintsleib indiaid ind Uain, scribtha 'nangnuisib corath an-ainm isainm ind Athar.
In ri rohordaig inguth donanemdaib fritinphiud, lethan, londgur, lathar ngle, amal tondgur n-iluisce.
No amal guth crot carait nuall, canait cennachlocht lórmuad, linib lerthol uascechraind, no amal nuall dermór toraind.
Ri bili bethad foablath slige frisrethad soergrád, abarr, abroenrad cechleith roleth darroemag richid.
Forsasaid indénlaith án, congaib glerath cheol comlan, cenaurchra, corogud rath, dothorud no duilerad.
Alaind indenlaith cotngæib, cechen glermaith cet n-etteib, canait cenbet, cogleor gle, cet ceol cacha oenheitte.
Ri rogni mór n-adba n-an, mór ngnim cadla, cóir, comlan, lam'rig rogmár oscechmaig fil cech ollgrad cenesbaid.
Fail leis secht nimi, nert n-uag, cengeis, cenbine findluad, imthalmain, tolaib tine, con-anmaimm cechoennime.
Aear, ethiar oscachdrung, Olimpus, firmamentum, nem n-usce, nem n-angel n-uag, nem hifail Fiadu findmuad.
Fil leis ilar n-amra ndrong, fil mor n-adba cenimroll, fail lais nói ngraid, cossar chaid, fail lais sosad cechoengraid.
Fail indechmad, grad congaib, censechnad slan sil Adaim, dóini foadoi triamnai trel, cotaoi Fiada findgel.
Fail ann sid, fail suba slán, cenguba, cenathchosan, frisrethu sluaig, segda thuir, fail bethu buan bithsuthain.
A fail domaith lárn Dia dil, dianoebaib innanoemtreib, nifail iarsetad naseis nech conní acetmad d'aisneis.
Coimdiu conn cechgrada gluair, targ drong betha bithbuain, romsaera iarndul acri cath, inri dorone inriched.
Ri dorigni riched reil.
Ri dorosat nanoingrad nimi fricumtach coemnár, foglanblad achrotha glain, friaadrad, friaairmitin.
Trigrád doib, torainn glan, asnessu dochum talman, Angeli frisretha seis, Archangeli, Uirtutes.
Potestates, oebind bla, ithe trigraid medoncha, Principatus, bag centreis, ocus Dominationés.
Trigraid hisuachtarchom dib ifrecnarcus indardríg, Troni fririgsuide réil, Hiruphin is Saraphein.
In dechmad grad, canar lib, censechnad slan síl Adaim, uasbith cenguasacht icrí dodosruasat monaebrí.
Ri rochoimsig nagrada cotoimsib cech degdána, linib lianmag angnim cain, frian-iarair, frian-airmitin.
Secht ngrad ann, airegda ingnim, friasainsemla indardríg, dogress doib, cenchithu cruth, triabithu coaairfitiud.
Dagrad dib, derbdu dalaib, fritorroma sil Adaim, fricechcangin ngnathmair nglain, Angil ocus Archangeil.
Angeil gléglana, gnim cert, doreir Dé fritechtairecht, ind Archaingil cenchaire, ithé nauasaltechtaire.
Uirtutes, nerta cechthan, fridenam nafirt findglan, Potestates, delbda atlacht, atfebda frifollomnacht.
Principatus, blathi gne, fríathi nangnim cinte, Dominationes, nóebda cruth, sluag soerda frismachtugud.
Troni, dichraidiu combrig, fiadrigsuidiu indardrig, hilar shircanait ceol ngleir Hiruphin is Saraphein.
Crichid cenchrinhed inchlass fochanat riched rindmass, cliar gel formaig rind roalt nacethrisen find fichet.
Nosfreccrat naslóig slana doib conhettgat hilgrada, conidhed canthus inslog sanctus Deus Sabaóth.
Ri rofoilsig dam, deilm n-an, ni dothoimsib nan-hilgrad, diasostaib saidbrib sluagdaib, dian-airbrib, dian-ilbuadaib.
Dodeccrai osbetha bann srethaib ilretha rétlann, caine már góo gréne, connaibe fochomglére.
Diafebsai aidchi huimle, diacennsai, diangnathchuibdi, diacainduthracht cenchaire, diandeeircc, diatrocaire.
Diaslaine, slicht cendochta, dian-áne, dian-etrochta, diacruth gle, coemda, glanna, diangne noebda n-adamra.
Diasidaib, srethaib seolaib, diangnímaib, dianglancheolaib, diamodaib amraib aildib, dian-aitdib, dian-ilarmib.
Arim nan-angel innim, doreir ar Fiadat findgil, fritaidbsigud, derb ndana, iarfailsigud spírtalda.
Nihed an-airim, amorí, lín acuire fochoemli, acht madlin intsluaig atraig icoemthecht cacharchaingil.
A hoen, adó, atrí trel, ado friu conidcuicfer, dacuiciur, iarngairib gle, isshi indarim deichde.
Dadeich derba, torainn tricc, tiagait hisincertfichit, ocus trideich, triallait blait, issed tiagait hitrichait.
I Arsintrichait, taidbret bí, doaidbet imut arí, cethrideich, iarslanaib smacht, isi indárim cethrachat.
Coicdeich iarsreith sliucht fónait, ised tiagait icoicait, sedeich, cengairim, cenacht, issed indárim sescat.
Secht ndeich hisechtmoga slan, ocht ndeich ochtmoga ollmar, nodeich innochait iarset, ocus deich ndeich inglanchet.
Deichcet inmili, mod mór, ocus deichmili inlegeón, deichlegeon dogres cachdia, issed tiagait hicuinia.
Deichcunia, coleir ciagléis, issed tiagait inmarés, deichmares, miad milib bla, techtas coderb caterua.
Decim caterua rochlús tíagait in-exercitús, deichnexercitús, teanm tra, tiagait coderb inturba.
Deichturba derb nandrong nden, issed tiagait in-agmen, deich n-aigmen angel gráid ngil icoemthecht cacharchangil.
Fail secht n-archangliu innim laruiri richid rindgil, lacachn-archangel foleith sechtdeich agmen doanglib.
I Shésin innomad grad, dorónad fornim noebnár, angel ngleglan cenmennar icoemthechtaib archangel.
Na ocht grad cenmothá sin, dosrósat Dia coderbden, acht mori rángle fornim nifail roairme an-árim.
Tuirmem friagairm fiadrig recht ainm na cethri fer find fichet, drong duassach d'arbrib angel nan-uasal, nan-archangel.
Gabriel, Michél, maith an-greim, Raphiel, Panachel oebind, Babichél, Raguel roclos, Mirachel, Rumel rigdos.
Fafigial, Sumsagial slán, Sarmichiel, Sarachel saergrád, Uriel, Hermichel maith mass, Sarachel, Barachel bladbras.
Lihigiel, Darachél cenchol, Segiel, la Sariel sairdron, Lonachel, Arachél tan, Stichiel, Gallichiel gleglan.
Guidem doib, derb dín cenmeth, arinrig rodelb riched, 'mobethu cenchithu, cruth cain, triabithu 'nambithoentaid.
Cibhe gabas cuit nói ngrad etir iarmerge is tiugnar, rodmbia nem, nassad ndangen, imbithoentaid archangel.
Datrian insein, sluaig roclos, robai innim rian-imarbos, atrian huili, fotheidm thinn, dochuatar dochum n-Iffirn.
Atethach, a Choimdiu cain, domf'orcraid, dom'hessbadaib, tabair dam dilgud hifus dom'ainblib, dom'aneolaus.
Ciarobai doanble arád airmi aidbli nan-ilgrád, anroradius, sonad sír, isdomolad mororíg.
Cianobeth cét tengad ndron frisirlabra cenairchron, níaisneidfind triabithsír cétmad adamra m'ardríg.
Ardruiri búan betha bricc doruirmi cachsluag sainglic, arcli, arnduasach, arn-abb, inrí huasal doruasat.
Ri dorósat nanoengrád.
Mo Rí rigda oscachthur roraide fri Luciphur:
'biait fót, feib dochangen ngel, airbri imdai archangel.
'Tabair uait airmitiu iarsreith do Adom, dom'chomdelbaid, na nói ngrad coibli gleir glain biait foimti fri'tairitein'
'Airmitiu d'Adam, nichél, arimsiniu, nithibér, ar badairniul fiadcachthur dianamthairbiur fonsósur'
Roraidi fris rí narind, a Fiadu firen firfind, 'nocotbia airmitiu glan, úarnatabrai reir d'Adam'Roraidi Lucifur leir aithesc ndiumosach ndrochceil:
'bamri reil oscach caingin, fomgnifet indilaingil.
'Betit indangeil fomtraig, dogén féin mochomtocbáil, biam tigerna oscechdrung, nibia rí aile huasum'Lucifer colin agraid rotrascair achomthocbail, rotairinn adiummus tind, dorimmart dochum n-Iffirn.
Mili bliadan, mod nglanna, adfiadat nascribenna, ochruthad angel, gnim cert, conostarraid tarimthecht.
Ruiri narind réltai máil targai dind domuin drechmair: niseng abrig oscachbla: ferr cachrig morí rígda.
Mori rigda oscachthur.
Ri dorigni carcair cain do Lucifur, diademnaib, tír ndorcha ndubach ndér ndrenn, ger, dianidcomainm Iffern.
Cathir grainne, glérib cath, censlane, serb, sirechtach, aigthech, uamnach, ilar mbrath, gaibthech, guamnach, golpartach.
Buidni biasta, buiriud pian, ruibni riastrai frianriad, bádud, plagud, brëud, bruth, tragud, largud, leod.
loscud.
I Monmbeist mbuirr, blóraid benn, ostuind truim, tolaib ilchend: duilgib drichnes fricachsluag, coruibnib riches roruad.
Coic cét cenn fridiartain tinn, coic cét fiaccail cechoenchind, cét lam, cét bass, indel nglaiss, cét n-ingen forcachoenbaiss.
Ilar thor ndoel, duba druing, ilar cruma cael clenchruind, ilar cuan ngér, ciasta, cerb, ilar mbiasta mbuan, mbelderg.
Ilar loscond lan dogail, foralar icimsergain, fricach imchuaird nacathrach, ilar nathrach n-imathlam.
Ilar mbrothlach nambled mberg, nambiasta n-ochrach n-airderg, ilar ndelb ndomblas angal, ilar lonnbras leoman.
Ilar lasrach lonn cechleth, ilar casrach ngarbthened, ilar ndlúm ndlomtha tuarcat, ilar ndorcha ndubluachat.
Fail mór domuirib moamúr, hIffirn cotuilib tromthúr, friplagud nasluag siabar, friambadud, friambithphianad.
Muir ndubtemen, temel truag, muir ndaiged tened tromruad, muir mbren, muir tren, dengge dath, muir nél, muir neme natrach.
Inmuir serb suiges insluag, mor ndelb drubas fothromnual, incach naird fobrón fíantach, gol mairg ocus mórhiachtad.
Híttu, huacht ocus tess crintu, chúac, grandaib garbchess, sluag luath landub foralar, conglamrud, con-athchossan.
Gáir gér gríbi, hír isferg, fothair díni ndér nherderg, friangrella cenchoibli ngle, sroigli tenna, teinntide.
Acethair cethorchat cet nisechmalat foroenshét, failet fridamnad Diabuil, in-Iffurn dohilphíanaib.
Cianobeth cet mili fer, conatengthaib iarnaideib, oenphian dib, cobrath mbrudin, nichoemstais doderbthurim.
Madnofail d'hilphianaib ann, in-Iffurn huathmar imgann, lia natluibi formaigaib, no duili for fidbadaib.
Fail ann rig nadrigda bes, gribda, gann, cetaib ilglés, duairc, doer, dressachtach adrech cloen, cessachtach, cossaitech.
Crimnach, gruamnach, gnath icbrath, hirach, uarach, airbirech, ciar, cernalach, caras cath, dian, drenngalach, diumussach.
Engach, huaichlech, ilar crech, tedmnach, tuaimnech, disceinmnech, gristaig, craestuib, granne agne, discir, doescair, dergnaide.
Ri dorat tromdigail tind, forsluag n-anhettail n-Iffirn, truaga, tána frigortai, buana, bana, bithbochtai.
An huili cestait intslúaig, icráesluch Iffirn adruaid, ciarombet cét tengad dein, niaisneidfind frim'aimsir.
Adba n-Iffirn, ilar phian, mairg bís fócrithfeidm comchian, glenn golmar, gann, gráne ali, morí rogmar dorigni.
Ri dorigni carcair cain.
Ri dorigni Pardus mblaith, cuairt crichid, cobsaid, comsnáid, caintír toirthech, digrais foss, dodainib rian-immarbos.
Rí robennach bruig reid mblaith, Pardus frisuirded sáergraid, iarcinniud cachthuir thogaig, con-immud cechiltoraid.
Col-láinib loraib lubaib, comagib, comorbrugaib, coscathaib scoth forcachmaig, conamblathaib bolordaib.
Cocadius cainol roclos, con-ainius, con-aebinneos, conabruig barrglas, bladmar, feidb tadbas babithsamrad.
Bethrach, broenach, brogach, bras, tir tethrach, togach, tonnglas, saer saechtairthír, suthach srath, caem, cain, cetharchair, cruthach.
Clar cóir, cobsaid, cumtaig dind, fal frifóir forsaid forfind, isdín caich, is mur mbroigthech, bithblaith, bithur, bithtoirthech, Sossad slan, suthach, sid sáer, fal fossud, fulach, fírnoeb, sreba sencha, selbcha sreith, cenérchra, cenimhesbaid.
Mag maith, moinech, milib mind, doinech, daith, dinib derb dind, cosrethaib saidbrib seolaib, airbrib aidblib, ilchéolaib.
Rí roordaig innadail, topur indhordain forláin, astecat glaini crotha, cethrisreba sirsrotha.
Sruth d'fín, sruth d'ola, dal dil, sruth loga lemnacht langil, sruth maith mela, monar nglan, frisasad nanoebanman.
Ainm foleith cechsrotha slain, cenchleith friclotha coemdail, Fisson, Geon, cain cenlen, Tibris ocus Eufraten.
Fisson sair sires areim, Tibris siar siles slanéim, Eufraten combuaid fodes, Geon fothuaid dian dirges.
Indola sáir, iarslicht slán, infin siar srethaib sirdal, inmil fodess, digrais buaid, inlemnacht sílas sairthuaid.
I Msoat, dosoat iarsain, doréir indrig donoebnim, cenmeth, cenditha, cenchais, cechleth fochricha Pardais.
Ríi foides enlaith n-en ndil, cenlen darróendes richid, cocanat ceola cenchais, beoda fobiliu Pardais.
Docain coglerdaith cengreis, indenlaid caim cenaithmeis, set sáire fririagla raith, cliara caine cet ceolmaith.
Cet dochetaib en iallaib, cét n-itte, cét ceol cliaraib, mor cet ceol calad cencleith, gleor canar dorig richid.
Rí rodelb Pardos foali, ishe arn-armdos airgdidi, dorat mur mor n-imme thenn, diór immaimthimchell.
Ri betha barrglais boirchich, ri Pardais con-iltoirthib, rodelb lanamain iartain, donahuilib anmannaib.
Ri doruasat Adam n-án, fochruth cengúasacht coemnar, congrad, cenamlós rochlos, hi Pardos rian-immarbos.
Bai Adam tritrath centess, imbadud fograd glanches, fortalmain tinn centreorud, cenanmain, ceninbeogud.
Bai corp Adaim tribtrathaib, cenanmain friderbfathaib, fritindrad centrist, delm ngle, icfigrad Crist d'esserge.
I Ssintresló iarnagein, rodelbad anim Adaim, iartoebthogud friadin ndocht, cenoentogud friafirchorp.
Coroainmniged iarsain onacethri rétglannaib, Archon, Dissis, rotdelb Dia, Anatole, Missimbria
Noimís lána, lathar ndil, orohet Adam anmain, iarsliucht sruithi senchad slán, corodelbad abanscal.
Dianid comainm Eua án, crichid, chorcorda, coemnar, dil, delbda, toga rainni, fotha febda fírclainne.
Iarsain asraracht Adom assasuan cenimgabud, confacca inmnái, mín adath, segda, suaichnid, sochrutach.
Amal rodeccai aggnuis dosroega sechcach nderbduis, dorarngert dí, eraim ngle, combad sainserc sochaide.
'Is orot rirfes cencleith cach amathair 'saathair: ondiu triabithu, buaid nein, biaid cechoen uainn dit'ogréir'
Ardruiri indroith, rigda ail, gargruide fricroich coemnair, rofigli 'nacrí roclos, inrí dorigní Phardos.
Rí dorigni Pardos mblaith.
Ri rorade aithesc nglan fri Eua ocus fri Adam, toirthi Parduis, bag cengeis, iartimnu De domeldais.
'Aratoimlid frisid sáin toirthi Parduis, bolad náir, ile, uile, aurdaig rann, isdiles duib acht oenchrann.
'Cofessabair bith fosmacht centruaigi, centochomrac, censnim, censaethar frisreith, cenaes, cenolcc, cenanim.
'Cenchrine, cengalar cruaid, imbithbethaid combithbuaid, farndul conem, nassad ngle, in-aes togach trichtaige.
Mili bliadan, buadach gair, ocus se huara dohuaraib, cengoe, cengabud, roclos, robai Adum hi Pardus.
Dia artooir, derbait mail, rodelb cech cooir comlain: nitli tlaithcumtaig arcest inrí roraid inn-athesc.
Rí rorade athesc nglan.
Baformtech Diabul desin fri Adam conachlannaib, am-bith sunn cenlocht, luad ngle, 'nacurp n-uág dochum nime.
Nahuili anmanna icrí dodosrosat monóebrí: fri Pardus imuich cenchad is Adom nosordaiged.
Indúair theigtis ascechcrích sluaig secht nime 'monardríg, cachanmanna corptha cain doticed dochum n-Adaim.
Cach díb assa airm corath foagairm ocus fríaadrad, do Adaum, balainn inmod, dothictis diaairfitiud.
Rosmachtastar Dia donim forsnahuilib anmannaib, atichtu ascechleith cengreis, combitis ardreich Parduis.
I Arsain imsaitis fordeis censil n-úabair nahaincceiss, cach dib díaadbai coglan iarmbennachad do Adam.
Bafeochair féig, fichtib ell, inbeist imamnas, imchenn, ciachruth fogebaid fonim conair d'admilliud Adim.
Lucifer, lin cest nglanna, luid im-mesc nan-anmanna, 'sintsluag fri Pardus im-maich, conid ann fuair innathraig.
'Nirbdimmain dobith im-maich'
ar Diabul frisinnathraig, 'arthuaichle tricce, delm ngle, ardoglicce, arth'amainse.
'Bamor inguassacht 'sincol Adam huassot d'ordnigod: ossar nanduli methlad, nibadchin duini amandrad.
'Orat noisichu fricath, toisechu rothuistiged, atgliccu asaimdil cechcruth, nachattairbir fondossor.
'Gaib mochomarle cenchess, denamm cotach iscarddes, coiste fadein frim'cheil nglain, ass náteig dochum n-Adaim.
'Tabair dam inad it'churp iarmodliged, iar'mintliucht, condechsam fogrís iarmbla arndís adochom n-Euá.
'Aurailem fuirri 'malle torud incrainn aurgairthi, coroheralasi coglan iarum inmbiad for Adam.
'Acht condechsat andís 'malé as dartimna atigernai, nisbia grad la Dia ifus, ticfait cenblath o Phardus'
'Cialuag nomtha fiadcachthur'
arinnathir fri Diabul, 'arfailti duit im'churp chain cennachlocht dom'chomaittreib?
'Arthreoir duit iarset sain d'admilliud Euá is Adaim, ardul lat iarfír frigreis, ciphe gním frisan-eirreis'
'Caluag ismo dober duit feib ata meit armorhuilcc, arn-óentu iarmbes, iarmbruth, bid dogres arn-anmnigud'O fofuair adbai donbrath rosamlai indelb nanatrach, isfóil dodeochaid frifoss iarcoir Parduis dondoros.
Rogart indnathir im-maig:
'indamchluini, aben Adaim?
deni, a Eua chrotha cain, sechcách cena m'acallaim''Nimhuain friacallaim neich'
ar Eua frisinnathraig:
'itu icfrithalim im-mach nan-anmanna n-indligtech'
'Massathú ind Eua roclos coclú frifeba hi Pardos, ben Adaim alainn nadchres, furri alim molanles'
'Intan nadbi Adam hifos isme chometas Phardos, cenchess, amil blaith banna, dognim less nan-anmanna'
'Ciaheret teit Adam uait, cialeith focheird achainchuaird, tan nadbi frihuáir ifos frithalmi intsluaig i Pardos?
'Fofacaib lim, lith nglanna, frithalim nan-anmanna, intan teit foglanblad cenmeth fadein d'adrad in Chomded.
'Ail dam ní d'athchomarc huait '
arindnathir chóel comsuairc, 'uair isglandil dochial chain, a Euá, aandeir Adaim''Cibhed imraidi dorad nichomcraidfe, amíl mindnár, isderb nibadoirchi ifus sloinnfi duit iarndiutius.
'Abbair frim, a Eua án, feib donrala fricomrad, lasinflaith farmbretha ifos inmaith formbetha i Pardos'
'Condechsam cenlocht iarsreith innarcorp dochum richid, nichuingem flaith bísmo ifus nanfil domaith i Pardus.
'Cech fia feib roclos dosrossat Dia hi Pardos, acht oenchrann uili cencleith, ata dídu forriaguil.
'Hé dodilsig dún Dia dil, amil banna bánamail, Pardus fridonad adruing acht madtorad indoencraind.
'Lecid incrannsa coglan'
rofuacart damsa is d'Adam, torud craind gairb darmogair bethi mairb diandessabair'
'Ciabethi commeit formbla, túsu is Adam, a Eua, ni forgliccu, a choem, glanna, inda oen nan-ánmanna.
'Cia beith slog mór foib im-mach, istróg niforn-intliuchtach: amal cech n-anmanna mborb isamlaid ataid frioenord.
'Nocorrubai forlaith lain acht mad maith aoenurán, uair natarfaid duib ni d'ulcc, ismessaiti forn-intliucht.
'Is mor forn-essbaid imgaes, ata Dia icfortogáes, tan is d'oencraunn maidis uilc nadleic duib ni dothormailt.
'Aire arrancas incrann ngúr isheire nachalecar dúb, deochair eter maith isolcc conaraib accaib d'intliucht.
'Nabdat dolam, eirg doncraunn diafromad immóenubull, dechair eter olcc ismaith rotbia codocht ondardflaith'
'Cidmaith t'intliucht, erim ngle, cid lán raith dochomarle, dul cosincrann nilamur arbith arnahérbalur.
'Tair, anathir, fein doncraunn, ocus tuc de oenubull, acht cotora int-ubull dam rannfat etrom is Adam.
'Rofessammar fiadcachdrung acht condessamar inn-ubull, doscel cenhír, erim ngle, dus infír mar atbeire'
'A Eua solus cengeis, hoslaic róm dorus Parduis, cenlen acht coros innunn, dober donchraunn inn-ubull'
'Ciaoslac rot teis innonn donchraunn ciabera uboll, nibia fuirech fort hifus dothairisem hi Pardus'
'Acht dober inn-ubull duit dodeochair maith ocus uilcc, cennachlocht doreg im-mach manimthair cacht na cumrech'
Rooslaic Eua foclith indorus riasinnathraig: cennachcith luid, nirbúmall, forarith cosinn-oencrann.
Dofuc Eua inn-ubull n-úag dondabaill, bascel n-imthrúag, dofuaid Eua aleth, nirbuglan, roleic inleth n-aill d'Adam.
Ri rothraith drong Iffirn rosglaíd focrithfeidm comtruag, rogail cedsaithrach trichath infail faebrach baformtech.
Ba formtech Diabul disein.
O shunn duaid Eua foleith leth indubuill aurchotig, roclaemclai clí, lethansmacht, dorochair di acoemthlacht.
Eua fritindrad cenlocht, baingnad abith imnocht, rosgab crith gréic, cenchruth nglan, coroleic guth for Adam.
Fogairm Eua, feib rodlecht, dodechaid cenfrithuidecht, Adam fein cenae, cenlocht, confacca amnai lomnocht.
'Noconalaind maratai'
arsé, ar Adam, friadagmnai, 'cid ardotralaid hicacht?
cia rotsáraig 'motnoebthlacht?
'Nochonepér rit insein, amothigerna a Adaim, coragba huaim, cenhuath ngle, coluath leth indubuillse'
O rogab Adam cenclith leth indubuill aurchotig, rofacaib athlacht centhucht corabe fesin lomnucht.
Ci rotbrathaig, aben baith, rotrathaig narbsat fírgaeth?
donrat frisnim saethraich séis, rotbaithig, rombaethigeis'
'Nathir iarfír, feib roclos, gaid dím atichtu i Pardos, iartichtain dí sunn tuc de ubull doncraunn aurgairthe.
'Atrubairt rim iarsein sunn:
'aben, geib uaim inn-ubull, madail duit cofesser olcc, arnabad essel t'intliocht'
'A Eua, afiss madail duit, dechair maith ocus morhuilcc, geib inn-ubullsa caem, nglan, raind etrut ocus Adam.
'Rogabussa huad innsain ubull cosinfrithorgain, huair náfetar ciarét olcc cofacca mobith lomnocht.
'I Mthegind siar ocus sair, forfemdinn athimargain, niblaith, bahingnad rith rois, rofaid fofidrad Pardois.
'Nathir rongáel, garb agraph, donrat frisaeth triaaslach, dochéin rochind agnim cain, abreic ronmill, a Adaim''A Euá, conhilur glonn, nimanfacamar th'uboll, isreil fornn feib atam nocht condrancamar friamorolcc.
'Ata ni ismessu de tra: scarthain cuirp ocus anma, corp lobtha hitalmain tind, isanmain dochum n-Iffirn'
Huair dorochair dib atlacht roslín truaigi istocomrac, duairc leo dochraid acuirp gil, cenfial nglan dian-imditin.
Réil dochach dib dath achuirp oforfacaibthi glenuicht: arscath aféile, fuam ngle, tucsat duilli nafiche
Nifrith friligthorba ndul acht indficomna ahoenur, fid fann i Pardus corath nach crann forsm-beth duilirath.
Cocuala Adam hitrial angel coarad fri Gabrial:
'seinter lat cocoir cornn ngle, coroa agloir fo secht nime.
'Heirgid huili congraid glain hicomdail friarn Dulemain, combúaid frigním dangen ndil, slúaig angel do secht nimib.
'Tinolaid forsluagad slan, nibahuathad forcomdal, condechsaid cogle rochlos hicoemthecht Dé do Phardos'
I Arsain doluid inrí rúad do Phardus conamorsluag, remi codangen cenchol class aingel iccocétol.
Dessid hiruphin iarfir bahe rigsuide indardrig, im-medón Pharduis corath, inbale hífail crann bethad.
Rosernad cech sluag iarsreith cechgrad gluar conaairbreib, ocus dessid morí reil fodessin forhiruphein.
Dellid indfidbad forlar Parduis frifidrad fonnram, rostairbir adduiri den arairmitiu a Duleman.
'Incualabarsi coglan ingním dorigni Adam, adula, cenidna nglan, darm'thimna, darm'forcetal?
Dodechaid cach dib forleth iscáth inchrainn forteched, con-erbairt guth Dé donim:
'nimaith romba, a Adaim'Roraid Adam, erim n-úag, fri Dia aaithesc n-erthrúag:
'marosárugus dosmacht moben forom roaslacht'
Atbert Dia d'Adam coglan:
'dochin huair nachatamar, dogénat doclanna iartain dogres acin d'imresain.
'Diambad athirge dognéth Adam con-immud achnéd, dodilgfitis do coglé achinta doridise.
Forforcongart fein fofeib inflaith feig foraaingleib:
'curid Adam cengnim nglan a Phardus dochum talman'
Lotar indaingil iarsain dodlomad Eua is Adaim, dograig domma frigorta, lobraig lonna lomnochta.
Gaid Adam doib arforclu:
'anaid frim, anoebaingliu, comblassind riandul im-mach ni dothorud crainn bethad''Anfamit frit, monuar bal'
arsluag angel fri Adam:
'istruag linni fiadcachthur an-dorinni Luciphur'
'Indamchluine, a De dil, arth'anglib, arth'archanglib?
indeonaigi dam triarath ni dothorud craind bethad''Ni blasfi torad inchraind bethad fritolad mordruing, hed beit 'mole fogris grinn an-dis dochorp ist'anim.
Rosbade atol triafroiss, rosplage bal immarbois, roslín ciabair granne cath iarum oshunn doduad.
O shunn duaid Eua foleith.
Rirorádi, eraim nglan, fri Eua ocus fri Adam:
'dochuabair huaim darmorecht, nipta ni dom'deolaidecht.
'Eirgcid imbethaid mbáethraig, seirgthig, snimaig, sirsaethraig; toirsech, tróg, cenfiala fos, forbia log farn-imarbos.
'Forclanna, formeic, formna, fogniat duib cachoenlaa, nochosta maith, monar nden, conosti allus forhécen.
'I Mmad n-onggalar fortá, scarad cuirp ocusanma, snim ocussaethar cechthan, áes ocus críni chrithlam.
'Frithalid aslach Diabuil cechlaithi cechoenbliadain, nachforfuca lais diathig, dochum n-Iffirn adhuathmair.
'Forngnimrada diamatglain iarm'thimnaib, iarm'forcetlaib, doberthar nem, noithech cruth, dochach iarnachainairliud'Ri richid ránmair, nisuail, ri betha bládmair bithbuain, nitlaith aglegraim cechtan, ri roraid, éraim n-erglan.
Ri roraide, éraim nglan.
Ri doridnacht talam tlacht do Adaum iarnatharmthecht, nirbo dímdach do Día dein manbad airchra diaaimsir.
Bái Adam sechtmain ifos iarnathathchor a Pardos, fritoirsi centein, centech, cendig, cenbiad, cenheted.
Húair rombatar imbochtai dochúatar in-huachtgortai; mor doimaithbeur incachthan bái eter Eua is Adam.
'A Eua choir crotha cain, artroig tra dot'impartain, fuarír, ronlad a Pardos triat'mignim, triat'immarbos.
'I Smor forfacsam domaith orochradsam arn-ardflaith, Pardus ronbai fogairm glain, conahuilib airmitnaib.
'Oetiu, failti dún roclos, slainte, aine, oebinneos, bruigi balthai, glannai cruth, lubai amrai, airfitiud.
'Sassad saeri, sid slan sain, nassad noibi d'anmannaib, aithbi derrit, hilar ndú, cobrai menic friaingliu.
'Bithbethu iarmbes for Dé deis dogrés imbrugaib Pardais, ir-robatar fogne chain, duile De 'coarn-airmitein.
'Nahuili anmann fonim dosrossat mo Dia derbdil, forgreim oscachdinn condath issind nodosordaiged.
'Nínloiscfed tene, delm ngle, ocus ninbaidfed usce, nafaebur fédim, met gal, nateidm, nacredemgalar?
'Nibai dodúilib De dil duil nothissed friarmenmain, innim natalmain diarcur, acht int-angbaid Lucifur.
'Cid Lucifur, linib sess, nichoemnacair arn-amless, cein bamar forecht, reim ngle, iartimnu, íarforngaire.
'Húair rosáraigsem Dia dil dorat dún nahuilisin, oscachdinn cachduil 'malé atat frinn hicotarsnai.
'Ni Dia robolochtach rind, a Eua chorcra caemfind, issinn rosáraig inflaith, ciarontáraig diabithmaith'
Roráid Euá, arbai hicacht, hitruage iartarimthecht:
'a Adaim amrai oscachmaig, cid nachammarbai im'chintaib?
'I Sme dochoid darsinsmacht, isme doroni intarmthecht: coir duit momarbad dishain, amothigerna, a Adaim!
'Acht cotorchrorsa, delm cert, im'chinaid, im'tharimthecht, mote dogentar cogle frit odo Dia trocaire'
'Is lor rochráidsem indrig'
arsé, ar Adam, cendimbrig, 'aben, níden fingail fort, ciabeo ingortai, ciamtoebnocht.
'Nihimmer molaim, luad neim, form'fuil nach form'feoil fodein, cidmor dolocht, linaib gal, isdom'chorp forcoemnacar.
'Nocochoir duin asnachmud.
atherruch dia athsargud, nadernai infirflaith, aben, arndibad, arlándilgenn.
'Nádechsam huaid huidi cían lademnu ifudomnaib pian, nacharndilsi Dia dochur dorisi do Lucifur.
'Nifail maith foarndalaib'
arsi, ar Eua, 'a Adaim, cenetach dun, centech te, cenbiad atbelam gorte.
'Ronbáe biad, ronbai tlacht, céin bamar centarimthecht, iartarmthecht dún isiarndial nicharfail tlacht no dagbíad.
'A fir, cuiri cuaird cenmeth iarsét suairc forcachnoenleth, dús infogebtha frifeis dobiud dún ní domelmais'
Rola Adam cuaird coléir hifocus, in-etercéin, nifuair ni dobiud badglan fodiud acht lubai intalman.
Lubai intalman, glas andath, biad nan-anman n-indligtech, nidadtlaithi dun frifeis iarmbiadaib blaithib Parduis.
'A Euá denam cogle pennait buan isatheirge, corglanmais fiadrig narecht ni diarcintaib, diartarmtecht.
'Dena mothinchosc dishain, amothigernai, a Adaim, húair nachfetar fiad cachrainn cinnas dogníther pennaind.
'Dena mothinchosc coléir iarth'intliucht, iardoglanchéil, nadern féin forcraid nachthur, naraib form essbaid d'oenmud.
'Adram incoimdid 'mole hitoe, cenchomlabrae, eirggsiu isruth Tigir trén, isragsa isruth n-Iordanén.
'Trila trichat, torainn ndil, dobith duitsiu isruth Tigir, mésse in-Iordanén fosmacht secht la caine cethrachat.
'Beir let licc clochi cobsaid fot'suidi, fot'choemchossaib, corucsa limm licc n-aili fochumma, fochosmaile.
'Coraig incloich isintsruth, dena fuirri fothrucud, batuicse amalbiae comblait coriae int-usce dobragait.
'Thofolt scailti cechcruth cenmeth iarsinsruth forcachn-oénleth, bi hitost frisnim sneid sain, dorosc féig frisna nemdaib.
'Suidig dodalaim cechthrath friruirig nime noe ngrad, guid iarfirdul ciabé hitoss imdilgud dot'immarbos.
'Nidarglain d'acallaim Dé iartarmthecht, iarn-inglaine, arnidat gleóir glethig gle armbéoil ethcich elnide.
'Aitchem nahuili duli rodelb Dia triaglanrúni, corguidet lenn rig narecht imdilgud diartarimthecht.
'Deni inchruthsain domod maith, ocus attaig infirflaith: cororcoemchinni cogle, nitgluase, nitchumscaige'
Secht la cethrachat cenlén d'Adaum isruth Iordanén, trila trichat d'Euai dil hisruammaib srotha Tigir.
Aingeil De cachlá donim o Dia dothorromu Adaim, diaforcetal feib roddet cocenn nói laa ndeec.
Rogaid Adam hitgi thren iarum forsruth n-Iordanén, cotroisced lais for Dia ndil conahuilib hilmilaib.
Tarrasair insruth 'nathoss diaremim, diaanforos, inrigsruth diarith roan, cotarddad dilgud d'Adam.
I Arsin targlammair insruth cechmíl beo bái 'nacrisluch, lín acuiri cruth rosgab combatar huili im Adam.
Rogadatar diblinaib, Adam, sruth is ilmílai, truag rofersat annual n-án frisluag n-úag na nói noebgrad.
Corguiditis leo cenchlith nahuili grada a Coimdid, cotardad Dia dilgud nglan cennach ndibdud do Adam.
Gadatar Dia cotasgeib nanoingrada con an-airbreib, imdilgud d'Adaum hifus diagábud, diaimmarbus.
Dorigni Dia aragradaib slandilgud cinad Adaim, con-aittreib thalman cechthan connem nallglan noebúasal.
Ocus rodilig iarsain diachlannaib, diachinedaib, acht inthé natibri cert, téis darreir n-De in-anrecht.
Marrochuala Demun dub dilgud dothabairt d'Adaum, 'ragsa iarfebai coglé dochum n-Euae dorise.
'Conostuc astsruth triathlás, conasrucur rith forbás, corobadur ni diamud 'moacrabud dochumscugud'Doluid Lucifer luath laind, infáil feochair firthuachaill, mar hela ir-richt angil gil, co Eua dosruth Tigir.
Roraid ria int-angel rosmert darlia, badiaairchisecht:
'a Eua fíal crotha gil, iscían atái isruth Tigir.
'A ben, ciarbogle dochruth, rochoemcláis gné 'singarbsruth, cennach mbríg mbládbrais rofeis rotmarbais, rotmudaigeis.
'A ben, tair ardo Día ass, nabi ní sia istsruth amnas: dori ruad romfáid forfecht, uad tánac dot'tairchissecht'
I Arsain tic Euá asintsruth, bai fortir 'cotirmugud, dosfánic nél iarsétsain cotarmairt héc cenanmain.
Nihaithgen Eua cogle Lucifer linib hilgne, donbanscail febdai bá hirc, báe amenmai icumtabairt.
'A Eua, cid arnotgeib?
ismor dogni d'imrateib: cucut glethánac donim laforngairi De derbdil.
'Tiagum ass dochum n-Adaim, aben, nábi ichildalaib, gadamar huili Dia ndil imdilgud duib forcintaib'
I Arsain dochuatar cotrén corice sruth n-Iordanén, co Adam, huastreba tor, Eua án is Lucifor.
Marrodeirce Adam astsruth for Eua, for Lucifur, rongab crith, balan dogail, rol-lin grain gnuisi Diabuil.
'Monuar, a Euá fechtai, rotmera dothuicthechtai, fer thánic lat forfecht foss, ishé rotmert hi Pardos.
'A Eua truag, centucht ndil, cid dotfuc osruth Tigir, cenforngaire rig rechta, cenangel nglan coemthechta?
Maratchualá Euá insain, reba adchosain Adaim, dosfuit forlar, luid is-sás, isbec nadechaid dianbas.
'A Lucifeir, a Demuin, cid 'moatai diarlenamuin?
rongailaigeis, cían roclos, ronbaithaigeis hí Pardos.
'O roscarsatar arcuir nacharlén, a Lucifuir: triat'chuimleng itám hicacht, nichuingem dochomaitecht.
'Nisinn rogab domaithius, nó rotchuir ot'firflathius, nisinn rothimgair fochlid dochor dodindgnaib richid.
'Nisinn rogab nasosta batar fout, ahanfosta!
nisinn rotscar frit'sluagu, frit'cheolu, frit'hilbuadu.
'Nisinn dotrat fochairib ot'brúigib, ot'mormaigib, condatfil fodeilb Diabuil triabithu fobithphianaib.
'Nisinn fotragluais donim, ahanbhuais!
triat'imresain: nisinn rotscar frit'gnim cain, nisinn rogab th'airmitin.
'Nisinn rotla ot'soillsib, fotrochess ot'mórchoimsib, dadotfail fodein toimdig imbithphein, imbithdorchib.
'Dochumthocbail frírig recht iarfír dotrat in-amnert, fofuarais mor doduilgi triat'diummus, triat'anhuimli.
'Cidtái diarfagail hifus huáir dorralaid o Phardus, ronslátais 'moarmbethaid nglain, donrátais icomrarcain'
'Incuman lat, a Adaim, nafuarus d'ulcc fotdagain?
mochur domaig nimi nair, mabith fothrúaigi digraid.
'Incuman lat, a Adaim, nafuárus d'ulcc fotdagain?
mochur acomgnais angel in-h Iffern ndúr ndáirdangen.
'Incuman lat, a Adaim, nafuarus d'ulcc foddagain?
mochur fochrithdelm chaire in-Iffern cet ngolgaire.
'Incuman lat, a Adaim, nafuarus d'ulc foddagain?
mochor aflaith Fiadat find itír síanbrat siriffirn.
'Incuman lat, a Adaim, nafuarus d'ulcc triat'dagain?
mobith fochiabair cengrad fodeilb Diabuil, fodóermam.
'Incuman lat, a Adaim, nafuarus d'ulcc fot'dágain?
niraba cenchith, cenchath, onló rodattuistigad.
'Trúag a Adaim dodigail tríat 'dágain dún diblinaib, dochursu abrug Pharduis bil, ismochursa donaebnim.
'Adfiasa duit cenbréc mbrais, orsam heolach set senchais, féib leir donralad donim, missi ocus tússu, a Adaim.
'Diatarat Dia tinfed nglan dochum dochuirp ítalam, rodelgnad fricachduil tind inlá rodelbad t'anim.
'Diarotchruthaiged coglé fochosmailius deilbi Dé, dian-erbrad fricach nduil ndil cotissed dot'airmitin.
'Diarfáid Dia Michel donim cucut sechcach, á Adaim, conotruc foglanblad glan doadrad in Duleman.
'O r'adrais rig narecht rinn Fiadait fír foroll forfind roidpart Dia cach nduil dein tribithu frit'airmitein.
'Diarfóed Dia Michél cachdú con-angliu, con-archangliu, cotistais cenmerbi mod doadrad adeilbiseom.
'Diarfaid Dia Michel, mod ngle, dochur cuarda secht nime, cotuc nói noebgraid inraith in-oendail cosinfirflaith.
'Roraid Michel frim iarfír cotissainn d'adrad indrig, cenfuirech, cenchoised cath, combad me toisech tissad.
'I Arsain dodecad fodeoid laforngaire maith Michéoil, cotarrasar fom'niab glan hifiadnaissi in Duleman.
'Rorádi rinn inri rán:
'cluinid alucht nanoingrád!
tabraid uaib airmitiu glan dom'chomdeilbsi, do Adam''Roraid Michel frisinrig athesc firen cen dimbríg:
'cóir docachgrad cocruth chain dochomdelbsu d'airmitain'
'Radimse fri Dia asmothas athesc feochair firamnas:
'nach hé Adam, herim ngle, óssar nandúle n-uile?
'In córu insinser iarsreith dodul d'adrad intsósair, fó insósar, cendalbad ndil, ischóir d'adrad intsinsir?
'Roraid trian intsluaig cogle, eterangle isarchangle, roforgellsat fiadcachthur, 'isfír forsta Lucifur'
'I Arsain rorade guth Dé:
'cluinte, a Lucifuir coglé!
bidhe intsosar bashuasal cein beosa 'coadinduasad''Ciathíasat lucht noengrad cain diaairmitnigud Adaim, niragsa dó, digrais cruth, huair imsiniu hituistigud.
'Romla fochetoir donim Día, triat'chinaid, a Adaim, iarfrithtuidecht damsa amne fríathimna, friaforngaire.
'Uair nádernsam cuibdi nglé nahuimli friaforngaire, ronfáid lín arsluaig sing cenbuaid indochum n-Iffirn.
'A Adaim, ciabadhe dodúis, nimmanfacamar dognúis, triat'chinaid ronlad coglan donimib dochum talman.
'I Arsain tarrasarsu hifos dararn-essine hi Pardos, basonmech duit ascachcruth manitissed cumscugud.
'Rothacrus cogér iarsain tren doratus domenmain, missi hipíangubaib fogreis, tússu ingrianbrugaib Parduis.
'Amrubart brec cofoigli frit fein, frit'mnai codailbi, ismaith amrorfus mogus conabtorlus a Phardus.
'Atberim frit aithesc ndron, ancondníis d'ulc is d'herchol innim, hitalmain iartain, isfrit dogen, a Ádaim.
'Mannerat cachni 'sinbiuth imdochlaind, imdochiniud, icathaib garbaib cenchleith, ingalraib, itedmannaib'
O rofersat angriss nglain andíss ocan-imressain, dofuargaib Adam astsruth, rofáid uádaib Lucifur.
Bái Adam iarsain coglé bliadain forbruig betha ce, cennech n-aili, foendul feb, acht se oenur 'sa óenben.
Centorud tren, delm nglanna, acht fér, cuit nan-anmanna, cenbiad, centenid, centech, cennós, cencheol, cenhétach.
Ocool usci dabois builid, dodig sic forsnaglasluibib, hifoscadaig nacrann nglan, inhuamaib tírmaib talman.
Ruc Euá gein, cáin inbert, fochetoir rogab himthecht, maith atreoir trebair diathreib icbuain indféoir diaathair.
Fristoimsidir dath aball soillsidir óen naretlann, builid, ballda, bládmar, bras, badba, feochair, fíramnas.
'I Smaith robai Dia rind, a hEua fossad, herfind!
rombái mor domgáes hifus triabáes nach dotromarbus'
Rogart Adam ainm diamac, Ca�n garb, cróda, comnart; ranlin mebul ocus brath, duine dremun, discailteach.
O roairchis Dia fodeoid do Ádam ichithi indféoir, crichid imroraid coglan ismithig cobair d'Adam.
Foidis Dia Michel, mod nglan, donim dochum natalman, combríg cachthoraid dil, is cosílaib écsamlaib.
Cotart do Ádam iarsreith friadanad cachsil sáindleith, iscor'thinchoisc dó cogle ordugud natrebaire.
Rosdechraig dó forlicc glain cachluib tricc ticc triathalmain, 'sna huili aidmi corath batardaingne fritrebad.
Is rothaiselb dó iartain cech mil beo bái fortalmain, 'dena frit'fognam coglan andomnad, andegdamnad'Secht mbliadna iarsain coglé coruc Euá gein n-aile, do Adam, bacain ingial, mac diarbochomainm Abial.
Togaide De, torum ngle, duine firien firfuirbthe, robai iarcomram De dil icfognam diathuistidib.
'Dotharfas aslingge dam'arsi, ar Eua fri Adam, 'fuil Abeil, condruine dein, dool huile do Chaen'
'Tabair domenmain insain, amothigerna, a Adaim, huamun lam'cride, lam'cheill, Cá�n domarbad Abeil'
'A ben, cobérthair insain, madmaith la Dia nderbdemein, nibíat in-oentaig frifes, biaid cach díb innathegdais'
Dorigni Adam dáthech, tech docechtarde forleth, tech do Chá�n, cain intrial, ocus tech aili d'Abial.
Foidis Día Gabrial nglan conderfis scéoil coh Adam, 'Ca�n ciar, garbdai, cenchéil, atá ictrial marbtha Abéil.
'Acht nafinnad Eua húad inscel frifeba firthrúag, Ca�n ibas dig diafuil, uair ismac diles Diabuil.
'Nacumscaiged tra forcial ciamarbaid Ca�n Abíal, rombia mac achrotha glain diamba comainm Seth saindil'
Bretha do Adaum roclos, cengabud íarn -immarbus, sechtmoga mac ladis dein achertchúmma d'ingenaib.
Ri thuargaib dámac Adaim, huasnatuathaib dermáraib, Abél ocus Ca�n caín, conaclannaib comnartaib.
Ri rothidnacht dodoenib domun conadegmóinib, babuidech d'Abial ochein is badimdach do Chae�n.
Ri dorúasat oscachcruth nocoderna asídugud, Ca�n cuilech, garg athríal, iarsin coromarb Abíal.
Dácét mbliadan, mellach miad, ised roposlán d'Abíal, nidalb, adfiadar ochéin, coromarbad o Chaé�n.
Inrí roraidi iarsin rocachn-oen dichlaind Adaim, aracomaltis areir conaromarbtais Caen.
Ciphé nodmarba fonim Ca�n isincinaidsin, nigebthar friagnimrad gal fair doberthar sechtdigal.
I Arsain dorat mori réil comartha inchuil for Cae�n, arnabeth fochlith incol dobert cnocc foraheton.
I Arsin bamarb Cá�n cenrad fescur inglind Iosofath, diamben crann crom codocht dron frisincnocc bái 'nahéton.
Huair dorochair Ca�n ann inglinn Iosophath imgann, ata fochoibchi chaire centoirthi, centarbaige.
Ri dorat Seth soer iarcein d'Adaum inn-inad n-Abeil, conidhúad silsat iarsain clanna soera síl Adaim.
Cethracha bliadan, nibalb, adfiadar cenág n-ergarb, fofeth cengalar, cenchath, coragaib in Seth sílad.
Arcoimdiu gle corúinib bae ré rianaprimduilib, dorimgart corp dochrí chain inrí doridnacht talmain.
Ri doridnacht talam tlacht.
Saegul Adaim, nirbogair, cenbaegul cofessabair, tricha dó, derb bai fó feib, arnoicétaib dobliadnaib.
I Arsin tánic galar glan, feib tic docach, for Adam, robái frifeba cachthucht aben Eua friaiduct.
Rofitir Adam adáil, roráid frí Eua findnáir, 'roscarusa rut isrot'chlaind isdongalursa atbailim''Dirsan do Dia, toirm nglan'
arsi, ar Eua fri Adam, 'nachbisiu fricete ifus, nachmissi téite arthuus.
'Monuar isdochloemchlod chain'
arsí, ar Eua, 'a Adaim!
missi trúag cennert hifus, tussu dothecht arthuus'
'A Euá gleir crotha glain, tabair coleir dot'menmain, nocobia nacein isgle sunn ipein darm'éssese.
'I Sgarit ciabe cenbrath re robáe eterarcruthad, nibia fogriis, isgne ngle.
acht nóimís darm'hessese'
'Abbair frim cenlocht, afir, cid dogéin frit'chorp coemdil?
arisderb lat t'éc dishain, amothigerna, a Adaim''Nachamtaidled cos nalam, natath duini domhétran, cotistar o Dia donim d'ordugud mochuirp coemdil.
'Lecid mochorp, cain inmod, innachacht cenchumscugud, derb limm lessaigfid mochrí insaerdenmaid domrigní.
'Érig, ah Eua cogrinn, ocus heirg itchrosfigill, foid huait fordeis Dé, aben, m'anim cogle fornaebnem.
'Indanim dorigni Día dam hé rostimgair coinglan, taet cuce cohuag diathreib icoemthecht sluáig doangleib.
'Aben nimdana iarfir immadala modegríg, indferg dorigni, réim ngle, bann baide ocus trócaire.
'Attaig, Eua, inríg ráin, coti iarfeba im'chomdáil, menithí frim'dichial nden cotí Michial archangel'
Atraig Eua, insoe forlar, congul cogoe, codermar, frire n-uare nodossaig cotruaigi, conderfadaig.
'Arco-fuin damsa, amorí'
arsi, ar Eua cocoemlí.
'incoir iarth'adrad hifus dún labrad hit'frecnarcus?
'Meit mochuil, met mophectha, manimbé set sirhettla, menitabra dilgud dam nochomtha labra langlan'
Fillid aglúni forlar Eua truag durí chomrád, 'frit arí richid moder conomthi inmilid Michel.
'Doglanad anma Adaim diascarad friadualchaib, dia imthus, iarndul forcel, cori arbri archangel'
'Erig, a Eua, donlár, glerib rochlos dochomrád: rosiacht dind richid doscel, dotriacht inmilid Michel.
'Dochuaid aanim ochurp Adaim, ha Eua coemcucht!
coraig cen grain, cain in dúis, coda dílaim, achoemgnuis'
Dodechaid Euá iartain coluath indochum n-Adaim, cofuair Ádam, met ngrada, centinfissin n-anala.
Uair nacuala cocruth chain guth Adaim diaacallaim, roscloi aciall cenchoimsi fricoi cian, frisirthoirsi.
'A Eua, tocaib dorosc ocus daim dun dothinchosc; suidig th'imcaisin ngeir nglain súas coleir donanemdaib.
'A ben, tocaib dognuis nglain dodescin anma Adaim, feib immurchurthir cogel eterarbri archangel'
I Msoidi Eua iarsain dodescain anman Adaim, confacca inn-anmain cóem ciuin Adaim icoemthecht Michiuil.
Intan bai Eua iartain icaithni anma Adaim, confacca chuici íarsetaib sluag n-angel coclasschetlaib.
Confacca Eua riastsluag saraphin, saer ahimluad, cain intretel dofórgaib cotrib hettib forórdaib.
Confacca Euá iarsin, iarsindaeor donoebnim, friataitnemchi rosochta, tri heoin gela etrochta.
Intan bái icdeiscin nan-én Eua féssin cenimlén, amal ruithni dogrein glain forfemid an-imcasain.
Rochlos inchlas conem nél nanoebangel im Michél, rosernsat sreith cosúairc sein 'macuaird immaltoir n-Adaim.
Congabsat claschetal coir indángeil immonaltóir, roloiscset luib fiadcachdrung dianidainm ornamentum.
Rosined indethach thren codiriuch triasinn-ahér, cor'oslaic, cenchoimsi ngle, doirsi nafirmiminte.
Conoebthanic Dia donim dofrestul anma Adaim, inrigruiri uascachdu, condessid 'narigsuidiu.
Luid fiadinrig ran reim ndein, oenangel án doangleib, sephain cogrinn coel nglain ngil, bái athoirm dind fo secht nimib, Foguth inchuirn, cohog án, doluid slog na nói noebgrad: batar fírdruine acliar glan fiadrigsuide in Duileman.
Concanat, cainiu rétaib, fochliaraib, fochlaschétlaib.
isbennachta incachthan ardrí nan-uile n-adbar.
Roslechtatar huili iarlar sluag n-uag nan-angel noebnár: rogadatar co Dia ndil imdilgud cinad Adaim.
'Dochomdelbaid, amori, tú doruassat donephni: heralmit fort, comul ngle, ardodeirc, ardothrocaire'
I Arsain rofáid inri ruad saraphin cohoponn uad, iarleittreib rotoeb naslóg cosnahettib dodergór Coragaib anmain cenches Ádaim coroda bades, isruth nasirdrung nasnau indatinum ciriasu.
Cotuc lais anmain ngil nglain Ádaim amlaid asruthsain, orosuidig marthuis tan fiadagnuis in Duleman.
Fodoralaid fein forlár anim Adaim cocoemgrád, 'naligu, fiadinrig ruad, bái friré teora prímhuar.
Cotarat inri iarsain laim fochenn anma Adaim, cennachcathim, cáin inscel, corosathin do Michél.
'Nibadicheoil, toraind ngle, a Michéoil, fríamórgaire, anim Adaim sunn ifus rodosamaig hi Pardus.
'Beir inn-anmain ngil nglain Adaim áin conaairbrib: suidig fodiglaim cengreis isintresrígrainn Parduis.
'In tertio caelo, ar Dia, 'dianidainm Ficconicia, bid ann centaidbsin pene coamsir nahesseirge'
Nahuili grada cachdú, eterangliu isarchaingliu, babind aclasschetal nglan icmolad in Duleman.
Ardilgud d'anmain Adaim diaphecthaib, diadualchaib, arabrith cengrisse ngress arisse dochum Parduis.
Ola thrócaire duib sunn isindluib ornamentum, tabartar imchorp n-Adaim diaglanad diadualchaib.
Tri hanairt slana, soer sain, ecortar imchorp n-Adaim, ocus atnagar coléir fritaeb adnacuil Abeil.
Corp arsenathar Adaim, iarn-eladnaib ildánaib, ochéin fogarbchacht báis brón, coroadnacht in-Ebrón.
Robai ann fothromthur thenn cotoracht tonngur ndilenn, corp Adaim fodalaib dron congradaib 'naadnacol.
Trethan dilenn oscachmaig ismor n-írenn rocechlaid, dothuc do Adaum achenn coruc co Hierusalem.
I Arsain tarrasair incenn indorus Hierusalem: centrist roclannad iartain croch Crist icolaind Adaim Ianus arthus trianarath torogart ainm De Athar, ocus Noe, nassad ndil, cétnadarinnscan arim.
Nocorogenair fonim, dochiniud Eua is Adaim, duine badchoimiu, corp criad, inda Noe mac Lamiach.
Cethrur gelda, gnimraid gúir, febdai adfet inscriptuir, sinium saegul oscachmaig batar 'sindaimsir toisig.
Mathussalem, érim ngrinn, bahe ingradgemm riandilinn, Noe, Sem slán, balaech liath, isinmael Melchisediach.
Ochtmbliadna sescat, niscail, arnóicetaib dibliadnaib, cenbaigul raith, rethaib renn, saegul maith Mathussalem.
Coic cét bliadan iarngaes gle issed robae in-aes Noe, intan breth do clann, cain miad, Sem, Cham ocus Iafiath.
Tan tanic diliu, delm n-uag, darsinmbith, darsinmorsluag, issed bai in-aes Noe cenchlith secét caini doblíadnaib.
Secht lá cethrachat ar cét bái Noe 'naairc, ba derbret, iarndilinn triamna comblait, bai tri cét bliadan archoicait.
Noifichit secht mbliadan bind bai Sem mac Noe riandilinn, ado trifichit cotgaib iarndilinn arcoiccétaib.
Melchisidech, saigtis slúaig, anaimthis incachglanbuaid, iarset cenbaegul cotgaib sáegul secét dobliadnaib.
Ri rodrósat oscachrainn dechnebur dóib donchetclaind, innandalaib, tolaib grinn, otha Adaum codilinn.
Adam la Seth, srethaib iath, Ianus, Cainan, Malaliach, Iareth fial, fichtib rót, ocus int-amra Enóc.
Mathusalem, sercc nasluag, ocus Lamech, linib luad, ocus Noe, noithech trell, rosnái uastonnaib dílenn.
O Adam, herbág arclann, cotarscur ndermar ndilenn deichfichit bliadan, buaid mbil, cethri deich ardibmílib.
Otha dilind, troeta sluag, co Abram n-amra n-adruad ado sescat, sliucht cenchlith, dobliadnaib arnóicétib.
O Adam co Abram n-án, congradaib glanmam comlán, trimili miadbla imchloi nglicc cethri bliadna isnoifichit.
O Abram, cenbaisi becht, cotanic Moisi ah Egept, nisechnada forcheill cain, cethracha archoiccétaib.
O Adam, cenbassi bruig, coluid Moisi Muir Romuir, ocht bliadna fochet foli secht cet isteoramili.
Otha Moise, monor ngle, co Dauid macc n-Iesse, cenbet, cenbaegul cotgaib, saegul coic cet dobliadnaib.
Otha Adam, comul ngle, co Duid mac n-Iesse cethri bliadna sescat slig archet archethramilib.
Otha Dauid, cenbaig mbróin, condici brait Babiloin sesca noimbliadna buana ocus cóic cét cohuaga.
Otha Adam cosinbrait Babiloin bai foblathblait, noimbliadna cethrachat gní secht cet cetheoramíli.
Otha inbrait, brechta rainn, cotuttacht Crist icolaind coic cét, ciaragla sic cachalt, ocus sé bliadna sescat.
Mad o Adam docachslóg, congénair mac De dimór cóic míli iscét, cialla cacht, ocus sé bliadna nochat.
O gein Crist, cétlach cét mbla, cohár cetach nacethra mili fonóibriaguil recht acht dioenbliadain deec.
O Adam nanglorgrad ngle comórár nan-indile se mili, mod ngialta nglicc, cethribliadna nóifichit.
Tan tanic indigail truag forhinnilib nan-iltuath, citnirig rechta, reim ndein, robatar 'sindamsirsin?
In-amsir Cinaeda cain meicc Maelcholaim for Albain, forherainn cenlethrainn lainn do Chinaed mac Maelcholaim.
Ocus Briain for Mumain maiss, Donncad for Laigniu lanbrais, is Cathal for Cruachain chain, ocus Eochaid forh Ultaib.
Is Fergal nan-airech n-ell for Ailech rebrach Rigrenn, mac Conaing, meic Neill congail, flaithri sluagach sil Eogain, Ocus Dubdaletha lóir forsretha sil hErimóin, súi cosaidbri segtai rainn osmur maigni meic Alprainn.
Othalinus, línib slog, bamac don Otha hermor, baforngairthid uascachmaig inresin do Rómanchaib.
Batar dárig, reil asliucht, for nadathír immuir n-Iucht, Hlothair for Franccaib congail ish Etgair for Saxanaib.
Is Maelcoluim, cetaib ngal, riambuidnib broga Bretan, congelgart cechcomlainn cain, degmac Domnaill meic Eogain.
I Ssindaimsirsin, cet glonn, robái longas nacúllom, hicsaigid forcachgním ngarg Danair atírib Danmarg.
Ohsain cobráth, brígach beirt, nidamsnímach etercheirt, nifail innim nach hicrí tuccas sain acht monaebri.
Ardri grene, gle roclos, ishé dorigne Phardos, isferr cachrig, rigda achruth, nifail crich forasaegul.
Saegul Adaim nirbugair.
Ri rorádi frisil Seth comet angnim cocomtren, cenoentaid immuich nataig friclainn Ca�n miscadaig.
Cendula darséis nosmacht dartimna indrig dorosat, foriagail roithenaig réil cenchardes friclaind Cae�n.
Cenimcloemclod, maine mass, cenluige, cenlanamnas, cenchuibdi clethi no cuil, 'céin bethi fordruing domuin'
Roaintadaigsetar iarcein sil Seth ocus clann Cae�n, corothuismiset iartain trenfir ocus trenchoraid.
Clann Cha�n ocus sil Seth roóentaigset cocomthren, condeochatar darcachsmacht d'adrad idal isarracht.
Romiscnigsetar Dia ndron achlanna cenimmardol, corochinn iarnangnimaib atabairt fothromdigail.
Inri corath ríge drong frisnagaib cath no comlonn, cain conoibi, blaith alii, ferr cach ríg rí roradi.
Ri roraidi frisil seth.
Ri roraide athesc n-an fri Noe nassad n-imlán:
'sil Seth dochótar darm'reir hiclemnas clainni Cae�n.
'Rochummaiscset ciabtarglain friclaind Cá�n miscadaig: romsaraigset ascachcruth: dursan dam atuistigud.
'Huair dochuatar darmosmacht coclaind Ca�n cet n-arracht, dardreich ndomuin, tromsruth tenn dolecub tonngur ndilenn.
'Dilegfat claind Adaim huaig cobrugib betha balcbuain, dosbér uili imbas imbath otha turcbail cofuined.
'Acht Noe ochtur diathreib nilécim doclaind Adaim, imbethaid doshin nahóc acht infer amra Enóc'
Mori dorosat cachtreib robae ré rianaaingleib, arrohet cachri cengrain cest, inri roraid inn-athesc.
Ri roraidi athesc n-an.
'Cluin, a Noe noithig, cenlen, doticfa diliu trom, trén:
'dentar lat, frisrethad slóg, hethar dírecra dimór.
'Adluthath tarbach iartain dobii isdobitomain.
dofid Lebain, línib clár, trethaebledach trén, dermar.
'Coica cubat, nignim grach, isintaibled ichtarach, cethorcha 'sinmedon mud isintricha 'sinduachtaruch.
'Cethrib sostaib, slicht 'sindaircc, odrumlurgain codrumslait, sesrachaib sreth soer triablait conespadaib oenchubait.
'Comet centoirsi, centór, atoimsi cenimfordol, afot, alethet, luad ngle, eter isle ocus ardde.
'Coica cubat, gnim cenbáes, innalethet centogaes:trichét cubat, comul nglan, hed bad fot adrumlurgan.
'Tricha coir cubat cenchleith innahairde icomsreith, frisruam sniges donim noeb adorus assafirthoeb.
'Senistir fritoimsi dein, frisoilsi, friimcaissin, innahairdde armosmacht cenforcraid acht oenchubat.
'Hilar n-adba n-amra n-úag caingnim glanbda friaimluad, srethaib sretta frisid sain lin leptha dolanamnaib'
Ri rothimgair imcach mbuaid, romiscnig fingail forrúaid: nitlaith rotuaslaig delm de, roraid 'nachluasaib 'cluinte'
'Cluin, a Nóe noithig cenlen'
Ri roraidi fri Noe nar:
'heirg isinn-ethar n-imslan, tu isdothrimeic namma, ocus forcethri cáinmna'
Percoba, cainiu cachfiach, setig Noe meicc Lamhiach, mna natrimac, monar ngle Olla, Oliua, Oliuane.
Sessiur doclainn, cain amíad, batar ic Noe mac Lamíach, trimeicc mathi, milib lá, ocus teora ingena.
Sem saer asinser, sliucht ngle, innaclainni cruthaige: genatar fritindrem tlacht ingen etercach n-oenmacc.
Olla ben Sem, soer friaháil, Oliua ben Chaim choemnáir, Oliuana, baigthi treith, asósser ben Iafeith.
Ri dorimmart, nisluag suail, inairc Noe foroenhuáir, dineoch rothecht muir istir, lanamain cachoenmil.
Innán-adbaib, bág cenail, ba sluag mor dolanamnaib, conalóintib, lathar ngle, isdiambiadaib techtaide.
O rolínad indarc huag robái indigal forimluad: adfiadar fír, fo-rum ngle, babriathar rig roraide.
Ri roraidi fri Noe nar.
Ri tharlaic sruthlind snamaig dodilgenn clainni Adaim acht oenchethrur fer namma, ocus acethri óenmna.
Ocus Enoc crabuid guir, amal adfiad inscriptuir, aoenur othuinn dothuinn, amal cachn-ethait etruim.
Snegdatar sruamma donim, romebdatar triathalmain, fortuili doib, tola ngle, cethracha lá ocus aidche.
Airdde nadilenn olar, feib adfet scribenn cóemnar, cuicprimchubait dec cencleith rosiacht suas osnaslebib.
Intan conscerthar cachndúil, amal adfet inscriptúir, ishe airet sain rosaig lassar lái brátha brethaig.
Donech robai imbethaid bi dorosat Dia hicoemchrí, dosrat indiliu fothracht acht inrothecht indoenbarcc.
Ri nimi nair, nassad nglé, rí conic traig istuile, ártuassi cachmbrig, cachmbrait, huaisle cachri ri tarlaic.
Ri tharlaic sruthlinn snamaig.
Ri sáer rodosás cogle Noe lin amuintire, cethracha archet lathi lenn, diambai fothonnaib dílenn.
I Arsain rogab techt forcúl indiliu troeta tremúr, rorathaig Noe nangabud indfairge doimthragud.
Fóidid Noe thechtaire uad, infiach fechtaide fonnluath, dus infagba sliab no srath no iath forsatarrasad.
O fuair fíach abiad fodéin immaig forcarraic, forsleib, forachulu cosceol gle nithanic doridise.
Huanduair thall Noe acheill de dondfiuch dub delaidi, conacart fein, febda bainn, iarsain cuca incolaim.
Ri cengrain, cengris, cengreiss, nimfail bith innaheisleis, nicli choel, iscoem ali, inri saer rodosassai.
Ri sáer rodosas cogle.
Foidis Noe incolum nglan uad forinlinnmuir n-allmár, dus infagbad, hérimm ngrinn, talmain trein tarbaig tírimm.
Focheird incolum cuairt ngle, iartimnu, iarforngaire, cotoracht inn-aircc cenbrath nifuair ait forstarrasad.
Roreraig Noe uad alaim arcenn incolaim coemnáir, cotuc cucai amuig, mod ngle, combai im-medon nahaircce.
Combái Noe sechtmain iarsain centaidbsin, cenimcasin, dibith buan acht fairggi fraig dithuaith nótir no talmain.
I Ssindochtmad lathi lainn fóidid Noe uad incolaim, dús infagbad diachuaird chain taidbsiu dothir natalmain.
I Artrath nona, noithi máil, tic incolum 'nachomdáil, dochum Noe, nassad ndil, iscroeb dophailm 'nabelaib.
Maritconnairc Noe fodeoid inphailm ingulbaun indeoin, roderb lais, lith cennachcol, dochuaid diliu dondomon.
Roattlaig buidi dondríg robáid inmbith conabrig, arasoerad, srethaib sell, dothonngur dermor dilenn.
Huair nachtoracht tren infiach cofis scél domac Lamiach, ishé fath incholuim gle iarsain rofaidi Noe.
Foidis Noe incolum nglan.
Tarrasair, batromm, indarcc, amalbis long forfoentracht, foglere roslessaig Dia forslessaib slebi Armenia.
Ri roforcongart cogle for Noe lucht nahairce athuidecht immach coglan asindairc dochum talman.
I Artuidecht doib asindaircc ri roraid friu foroenaitt:
'nabarsílaid frisid sain, linaid inhuili talmain'
In Decimbir kalainn, cáin benn, luid Noe fortonnaib dilenn, iquint-kalainn Mai iarndia doluid forsleib Armenia.
Adropart Noe, nuall cencleith, edpart uag uad don Comdid, frifegad cachdruing dorhell iarternam dothuinn dilenn.
In rí roradi iarsain fri Noe conachaemclannaib:
'toirthi indomuin docechleith taírcaid, tomlid, tinolaid.
'Nibartorbae, érim n-uag, diliu thromm troeta trensluag, hicein atchethi uascachmaig intuaig nimi n-illdathaig'
Mori niclethach cenchrad rofallnai inn-ethar ndermar, orian dorian, foraig thaig, cosinsliab forstarrasair.
Tarrasair, batrom, indaircc.
Ri rotidnacht bith mbuidech, otha turcbail cofuined, mainib maccraid, mo cachfiach, dotrib maccaib meic Lamiach.
Ri rodelb dreich domuin duinn, roselb sreith sobáil saerdrúing, rohuc cendith, fochucht chert, acrich iarfut, iarlethet.
Crich talman cechcruth imracht, brig bladmar, bruthmar, breccbárc, orían Deprofane anair síar co colomnaib Herccail.
A lethet, atuaid fades diafethet buáid nadimchres, o Riphi rigtreib imra codithreib nan-Etheopda.
Mori, nachdoimm diachlannaib, raroinn itribrigrannaib, roainmnig ingleochuaird glicc Assia, Eoraip iss Affricc.
Ri dorat Eoraip nan-iath dochlainn amra Iafiath, cotuasciurt n-Assia triablait.
cosrethaib srotha Eofrait.
Ri rothidnacht dochlainn Chaim inn-Affraic n-uasail n-imslain, cosin Romuir, ruathur cert, eter Assia ocus hEgept.
Saerchlann Sem diatarat Dia primrann airegda Assia, osruth n-Eofrait, nímtha sain, cocricha airthir domuin.
Coicmeic deec, digrais scel, robatar la Iafeth, asecht fichet la Sem slan, iscuiciur la Cam coemnar.
Ciabeit fribrig mbladmair mbrais indríg óstalmain telglais, ferr cachrig rindbalcc nareth ri doridnacht bith mbuidech.
Ri doridnacht bith mbuidech.
Sluáig sil Adaim, aidbli druing, condanaib domuin dessduind, rodomnad, ostrebaib dal, dofognam Demuin codermar.
Ondairiur astorgaib grian cofuiniud, forgal fírian, rodamnad, fodigail dacht, d'adrad hidal isarracht.
Onduair atbath Noe nar coaimsir n-aurdairc n-Abram, nifrith dib oenfer foleith nohetraiged in Coimdeid.
Rodiultsat an-Dia ndil, roliunsat infirchretim, tair ocus tiar, tess is tuaid, rodasgab cess conglanbuaid.
Arcathbarr cenduithi dath, isbrathlang brúithi bidbad, nidúi doi indrongaib artuath, arsúi soi slonnaib srethsluag.
Sluag sil Adaim, aidbli druing.
Rogenair fer maith combuaid fonél cachnaith Nemruaid, focan scel cachdrung dualaig, robotrén foriltuathaib.
Nemruad sein, mac Ceo, meic Caim, tuargaib agleo comorgráin, gnim tuir othalmain cenmeth, corissed lais inriched.
Ropomilid, milib gal, ropfoglainntid, ropfelsam, ecnaid ermaith cachdana, ropóhergnaid ilgrada.
Lais cetnaairnecht insain arthús dochlannaib Adaim, athomus coglé conglain indre eternem istalmain.
Doroemaidir, bith combuaid, anair, siar, fodes, fothuaid, tirib, tuathaib, tolaib sreth, mílib, stadib, linib leth.
Senchaidi sil Adaim ain targclamtha lais in-oendail, scela dochein leo roclos, feib réil rolathi a Pardos.
Feib rothimgair Ca�n cíar cetnafingail for Abíal, feib rodiglad, scél doléir, forsil Seth, forclaind Cae�n.
Acht Noe aochtur fobrón, 'nahethur luchtmar lermór, clann Can, sil Seth nasen, dorigni indiliu andilgen.
Frithalem rig nimi nél, flaith cachafini firthrén, nitharda fornn, delm triagail, digail seirb seirgthig samlaid.
'Gabaid mochomairle nglain'
ar Nebrúad friclainn Adaim, 'forbeir fornem, nassad ngrinn, ocus nobsaerfa ardilinn'
Maithgein mairre mo cachmiad, cathgeib congaire goríad, ingrian gluair goires cachngair, cenmair tuaith diarogenair.
Rogenair fer maith combuaid.
Rochomarleicsetar iarsain airig sil uaibrig Adaim:
'ropadferr dun, tola gle, techt 'narcorp dochum nime.
'Turcbam tor ndermor olár, denam fri Dia comthocbal, gniad cach huan immasech, beram conoibi nemthech.
'Acht rissam nemthech ndaingen in-oentaid nanoebangel, nirtora diliu, tren all, isdemin nachhepelam'Forcongair Nemrúad forcach, conglonnaib gelgrúad coemrád, athuidmi, frigaile ngair, frimuinbi maigi Sennair.
Sennar mac Sem, srothaib iath, hua do Noe mac Lamiach, sechtmad mac fichet Seim slain, oroainmniged mag Sennair.
Dorinolsatar intsluaig dogním tuir noithig Nemruaid, túargabad, batren indail, coriacht súas osnanélaib.
Inri nadrelic doib sain rostairmesc tria hilberlaib, conatucad nech cogle cid notharged diaraile.
Ri dorat oenberla doib riacumtauch intuir Nemróid, roemnastar doib triagart comtar ado sechtmogat.
Ri dorigni scail intsluaig, hé rothairmesc tor Nemruáid, dochuaid glaini ahergnai dochoemthecht achomberlai.
Ri rodechraig claind Adaim archéill, archruth, argradaib, nihairim claen, cain insmacht, dachenel saer sechtmogat.
I Arcomarlib Nemruaid nair cosonardib nasaerdáil, cenlen istrén rodamert inscel rochomarleicset.
Rochomarleicsetar iarsain.
Ri rochar Abel nan-iath, Seth, Noe, Melchisediach, Enoc ocus Loth, lith lan, ocus int-amra Abram.
Rí doraiga Abram n-án arfírinni aoenuran, sechsluag sil Adaim nangal batar icadrad idal.
Rothairnger d'Abram cechmbuaid arathuidecht omorthuaid, aradula leis fodess, rambiad tír bithdiless.
Ri rothidnacht do tír Caim ocus clárbruigi Cannáin, comba forba dó iartain diaclannaib, diachenélaib.
Ri lasindeochaid fodess condnanacair ambithles, luid lais Loth, linib lathar, fodes, mac aderbrathar.
Ri ránic doglinn Mamrai dothegdais Abraim amrai fodeilb tríir, digrais insmacht, diatormailt inn-oegidacht.
Ri asbert fri Sarrai slan noberad mac do Abram, forbertais achlann iartain comtis leir fíadgenemain.
Ri rosaer Loth conachlaind diasai inmnái icoirthi salaind, diatard digail, deilm n-amra, forcathracha Sodomda.
Ri rodail d'Abrám cechtoir, domac Thaire meic Nachóir, romsaera forcrochad pían, ri reil rorochar Abial.
Ri rochar Abial nan-iath.
Ri dorat d'Abram insin frisilad, frisírtuistin, isairdirc, fobetha barc, mac diarbochomainm Isac.
Ri dorat d'Isaac, babuaid, ocus doingin Bathuail, uaidib genatar, lith lor, Issau ocus Iacob.
I Ssau slechtach, slicht imracht, roboserccach la Issác, is Iacob, con-idnaib ail, ropoinmain líamathair.
I Ssac fridead n-aissi, glead gnima glangaisse, badluim degóir, dramm datta, basenóir dall dinerta.
Rogaid séire foramac cenleire, linib legart, for Issau cofargbad ail, cotarddad abennachtain.
Bai Rabecca iccloistecht fris, ingen Bathúail ceneislis, coruc ahoscor coglan dochosnom nabennachtan.
Inhed bái Issau ictriall immach 'sin sliab iarfír frifiadach, doluid inben triahet n-og cotrét nooisce Iacob.
Goromarb menn moeth immaig, rodmberb fofeth dolubaib, gnim dían conglére imracht corothriall sére d'Isaac.
Rofuaig crocenn inmind móir triabáig imlaim n-Iacóib, fochosmailius lama Issau, gnim dana ciarb'immargú.
Rolathair coluath, lith n-og, amathair do Iacob, asraracht centreithi tracht, cotarat seire d'Issác.
Tan rucad intsére dron co Issaac diachubuchol, richt Issú sluagach, slicht n-óg, bahuamnach la Iacób.
'Fail sunn sére sainglicc sláin duit, ameic airdirc Abráim, la Issau saergrinn, srethaib sluaig, lat'mac n-oebind con-ilbúaid''Nician bai hlssau icseilgc, manidgau dó triachoemcheilg, mochthánic astsleib isgle mase thuc insérese'
'I Sme dorigni inseilgc séig forsinchétnaleirg dontsléib, fuair hifocus, gleiri gair, adbar seire dom' athair'
'Nabi icimrigi forbuáid, ameic ingini Bathúail nithu Issau semnach naslóg, acht istú int-engach Iacób'
'Nacathaig frim, asruith ran, aathair, ameic Abram, frit' seircc ngraidgrinn ismé Issau, fritt niráidim immargau.
'Tuc huait friimdel n-achtach dam doláim dialámachtad, cofessur cogle ingnim n-óg inhe Issau no inne Iacob'
'Gia dobér molaim it'laim, nichel, atu hit' choemdáil, atatgen, istú rommalt, tren dogní mochumtabart.
'Domac Issau, irgna buaid, ocus ingen binn Bathuail, doig ambith foaengne gle, coir doib ciabtis cosmaile'
'Bess isshé Issau, slicht n-og, bess noconhé Iacob, bess isglé m'esbaid im'gaes, bess ismé fil fortogaes'
Senfoccul sein ochéin móir, lacachsruith, lacachsenóir, nimedar mall immasech, achtcorbdall bidamarsech.
Duni truag, docharda, dall, loburda, lubrach, lanmall, olcc athairsin imgaes ngle, iarscaichsin achétfaide.
'Tomail inséire soer, sláin, anoeib, ameic ain Abraim hith dochuit frit' gnássad nglain, duit ropsásad sainemail'
Dorumalt Isáac iarsain inséire cosobarthain, tuargaib adílaim atraig isródail abennachtain.
inib glangrad, cruth imracht, eter Abram is Isaac, inbennacht targbad dontslóg cotarddad do Iacób.
Dasechtmbliadna, cenbaes mbroin, issed bái in-aes Iacoib, cain adrann cachtucht rothecht intan ruc inprimchinnecht.
Huair dorat inséire sáim diaathair domac Abraim, arhuamun abráthar diabrath nifitir cid dogenad.
Asbert fris amathair maith:
'heirg forteched riat' brathair, caemgnim caindelbda cengrain, cotreib lainderda Labain'
Luidis Iacob conabuaid dothig Labain meic Bathuail, bacain condolbtha cenbrath inbaid lommartha cairech.
I Arsain condasfuair immaig, itoeb indliss lainnerda, diingin congili andath, cenbini ocnigi acairach.
Até batar ann fofeib, fiadchuirib clann ocáireib, imgil, cenglora, cengrain, díingin lola Labain.
Roraid friu ingilla combúaid:
'cia airm sunn fil mac Bathuail, brathair momathar, mod n-án, fer dianidcomainm Labán'
I Arsin fersat failti fris, risinngilla ceneislis, luid indaranai, bareim ran, diahinnisi do Laban.
Atraig Laban, línib gal, 'mach arcenn meic ashethar: ferais frais forfailti fris, dambeir friaais diathegdais.
Rothairgid Laban lán-log aringaire do Íacob, cach huan bec badubbrecc dath, cach uan liath, cach uan alath.
I Acob nosernad sreith isnahoimrib uiscidib, flesca beca, brecc andath, arambelaib nacairach.
Natreoit chairach immasech icfegad naflesc finnglan, datha naflesc cotagaib hed nobid forsnahuanaib.
Tuc adiingin iarsein Labain, lór cenimressain iarnathimgaire frihail, d'ingaire caire Labain.
An-anmann cengnim caire, radait auctair ecnaide, Lia ligda, linib gial, ocus indrigda Rachíal.
Bái inailt incechtarde ocnasethraib sochraide, an-anmann, cenmedra mael, Bala ocus Selpha sochain.
Robatar uli mále, etir sethra is hinailte, cengrain, iarcomdeddaid choir, icomlepaid oen Iacoib.
Bertait cethri meic fothri, dó fribríg bailcc foglanli, ochtur onasethraib sreith, cethrur onahinailteib.
Cuit cachamna dib foleith diaclaind choir inacomsreith, feib rosern rí run cachcruth, isferr dún andeligud.
Semeic la Lia, linib gial, ocus damac ro Rachial, rí bethra bailcc rodascar cethra maicc nadacumal.
Ruben, Semeon, Leui lor, Isachar soer, Zabulon, Iudas iarn Dia centerce?
sé meic Lia liuchdeircce.
Neptalim is Dán dana, dámac buadacha Bala, Asser is Gad, delbda dé, da mac Selpha sochaine.
I Oseph an, aurdairc ochein ocus inbán Beniaméin, rogabsat cathairi gíal damac rachaine Rachial.
Dámac dec sin, cennach gráin Iacoib hui Abaráim, conandechraib incachthreib, conacethraib máthrechaib.
Sechtmoga bliadan bai túaid ifail Labain meic Bathúail, corothríall diathir, din cert, conadibmaccaib déec.
Tan tánic Rachial atúaid, ingen Labain meic Bathúail, dorigni thargleo triabrath, tuc lea lamdeo áathar.
Doluid Laban lonn 'nandiaid, etermag ischaill issliab, condastárraid, cenchess ngle, tess immedon intslebe.
Maratchonnairc Rachial rán ingen lainnerda Labain, luid as forleith, lathar ndu, amal nobeth friidnú.
Dorat Rachíal chorcra, chaem lamdeo aathar sís fotaeb, roclos agol, rochlai dath, amal mnai beth iclamnad.
Romert Laban, linib gial, indaban forsrabi Rachial, nirbobés leo, luth n-alta, lamachtad mna lamanta.
Ferais Iacob combúaid failti móir frimac mac Bathuail, conarlaic do, congrad gle, siriud slán nasaccraide.
Huair nafuair alamdeo ann bai inbangleo nar'imgann, tuargabad leo forsinmaig carnn comluga iscomchotaig.
Carnn inchotaig sin lacách cennachndíl cocaid cobráth, eterchlainn laind Labain lóir ocus clanna Iacoib.
Aingel De thimgair cachslog bai icimguin fri Iacob, rofersat cath, comul ngle, cenbath arfut nahaidche.
Rodbi int-aingel saer, nisneid, Iacob sechbil asceith, isósain, aidbligthe inscél, roainmnigthe Israhél.
Luid techt con-ascadaib húad o Iacob, cain int-imlúad, co Issau soid, basliucht ngle, dobith doib 'nambráthirse.
I Arsain rotharngert Issú cain glanbert, nihimmargau, ambith cenances, nadchres, 'na cardes, 'nacomathches.
Cenolcc, cenfingail, gnim ngle, iartimnaib nambrátharse, cenmeingg, cenmebuil, cenbrath, cendebuid, cendolbanrad.
Meicc Iacoib ilar ambla, hit meicc sethar do Dina, Sechim mac Ammoir, triabrath, romarbsat lucht achatrach.
Dásecht mbliadna bai ifus, forecht riagla, fochádus, corothimart, cota mert, dó thochta itír n-Egept.
Ri doraega, digrais gair, Iacob húais sechabráthair, conid diaclaind, crichid scel, dáthreib dec mac n-Israhel.
Mac-tharngertaid De donim bagart glangeltaid coemdil: isbreo osbri nan-abb n-án, inrí dorat do Abrám.
Rí dorat d'Abram insin.
Dorarngert Iacob coglan diaclaind inlin robatar:
'bethi uli frifessa feig hirrichtain lessa Ioseiph'
Foidis Iacob, gec congreim, Ioseph ar sét co Secheim, cain céim fodiud óthreib, combiud éim diabrathreib.
O rosiacht co Sechim slán Ioseph 'coambai incél comlan, fofuáir ann fer, forom ngle, icimthecht achonaire.
Roiarfacht dó infer féig:
'can dodechad, cid notheig?
cid condaige, adbul gair, nocia foratai iarair'
'Dodeochad m'oenur om' threib combiud donabuachaillib: amscith, amtriamain cachthóir, foriarair mac n-Iacoib'
'Meicc Iacoib, congloir glain, mased hitái 'coniarair, isnaraidaib rodoscar atat imthaebaib Totham'Dodechaid Ioseph iarsein corocht Totham coabrathreib, assan 'nalaim, luath aruth, marclach fuirri dobiud.
Arachind tinolsat dail meicc Iacoib hui Abráim, roraid cachdib ris 'mosech:
'innhe seo int-aislingthech'
'A bráthriu, fegaid fornglóir, nádenaid ni basécóir, cia nomthoirsed ni dorath, ni foirbsi notaiscérad''Monuar nocomaith dochial, a Ioseph, ameic Rachial, rot robaeth cengáes nglinne, derb rotogaeth t'aslingge'
'Anromidair mo Dia dam etir doinib intalman, ni chumaing nech uaib triabáig athormach nachadigbáil'
O shunn atches ochein móir fís do Ioseph mac Iacoib; rommiscnigsetar fosmacht abrathir tria imformat.
Luid colón doib isinslíab Ioseph conglor, conglanmiad, cocrait 'nambrathreib abrath dial-lathreib conaragad.
Rofóemad leo abás fosmacht menisoerad morígmac, nirn-anacht airdmes roclos, nochairdes no condolbos.
I Ssindinbaidsin amne, iartimnaib ríg noemnime, do Egept conglor, congraig, luid lucht mor dochennaigeib.
O recait friu forsinmaig Ioseph ossar, ambrathair, bafó lith luidi, luad cert, combo frith itúaith Egept.
I Asse mac Sechis, slicht ngle, batoissech nacennaige, diabrathrib fein, febda triall, isse dorúacell Iosiaph.
Putrifaris, forom cert, issé baherri Aegept, tuc ar Ioseph, diamba imbrait, trichait leth n-unga n-argait.
Aes Ioséph intan rorith hitír n-Egept fria derbdith, congaes gelbda fochucht chert, secht mbliadna derbda déec.
Dásecht mbliadna, babuaid becht, bái Ioseph itír n-Egept, cotoracht atúaid iartain co Iacob conamaccaib.
Batar icachtaib iarcein fosmachtaib huaislib Ioséiph, do Iacób, bagnimrad cert, rofirad feib dorarngert.
Dorarngert Iacób coglan.
Ri conoebi oscechthreib rofaidi ríanabrathreib, cengoe, cengaili, gnim cert, combóe fodaire in-Egept.
I Arsain rorith, babúaid becht, fritoisech ituaith Egept.
cachmaith buan combai dó ifus dorat dó auagcommus.
I Arom rodacar aben, intigernai doruacel, triaaslach n-imthach fochlith dorimgart 'nacomlepaid.
Roraid fria ingilla coglan:
'nihetragim dala ban, ocus mé indaire centreóir, m'oenur itirib anheoil'
Roradi fris inben blaith:
'natabair laim frim doraith: aní dobiur duit amne fail mor nech lasmadbuide'
'Aben, bendacht fortgnúis nglain, nachamluaid dot'baethbriatraib, inhed bambeo, buaid ngelbda, nifellub form'thigerna'
Roscrutai inben coleir, uair naderna ingilla aréir, forsinngilla nglan cenchol cinnas doberad baegol.
I Ssed roscrutai inben baeth, ónarabi ifus inlaech, ingilla dothecht nachthan le coseotu istech talman.
'Tair lim dodeiscin mosét agillai, nihimmarbréc, oslaic reom aglas dontaig, a Ioseph caem Cannanaig!
'A fir, tair remum istech, narbamcrimnach comrairgnech, uair nadigthim, fri set slán, istech ndorcha m'oenurán.
I Arsain luid Ioseph istech, nirb'anhumal imrisnech, nifitir inmnai diabrath combai iarcúl nacomlad.
Huair forfemid uascachcruth, iarnglerib, aóentagud, do Ioseph, bagnim n-etig, imforbart fair forecin.
Atrullai uaide immach, assalamaib lomnachtach, rohéige inben nert acind, roscar friféle firthind.
Tarraid ag fodoíre tróig do Ioseph án mac Iacoib, achor hicarcair, gním ngann, fosmachtaib inguforgall.
Ardri búan betha broenaig, connic buaid cach primoenaig, cengaili arcli cotangaib, ri conoibi oscachoentreib.
Rí conoebi oscechthreib.
Doarfas fís, foromm cert, do Forann, dorig Egept, nifrith dó cosúidib srath, diadrúidib nech dosfucad.
Nifrith frigeirchert osmaig Eigept conafortúathaib, ecnaid no drui no súi snéid, nech dosfucad coglanréid.
Badebthach Foraind friathúaid corogail rolaind rorúaid, fridruidib duithib cachtreib, friasuidib, friaecnadeib.
Batar fri sothochta serc dácomalta icríg Egept, sechcach fridálaib cachthreib 'nagradaib, 'nachomarleib.
Friatoil togaig, friaig thaig, 'nachoraib, 'naglanchocráib, indarafer d'Egept comblait, araili glechert d'Affraic.
Batar cenancess rochlos 'nachardess, 'nachomaltos, babráthair máthar, mod ngle, cechtarde dib diaraile.
Gaid rí Affrici doib, delm n-óg, combad tadchrethi dodergór, feib sogabtais oscachrainn acht coromarbtais Forainn.
I Arsain triallsat folaimm fair, for Forainn, forsinn-ardflaith, indarafer feimdeth gail arba d'Egept aathair.
Infer aili d'Affraic áin fricathslait cairi comlain, tarmlaic acholainn fricath, tarmmairt Forainn domarbad.
Rohirgaibthi lasinrig, rodirgnaithi fodimbrig, fofuctha icachtaib cocían isincarcair co Iosíaph.
Doarfas aislingthi dóib 'sindaidchisin fochetóir, hicacht carcrach crimnach basnimach amenmandrad.
Ruc Ioseph doib congloir gle, breith cóir foran-aslingthe: feib baderb tarbaid triabrath baamlaid rochomallad.
'I Mmárach indarafer, nibagrádach, crochfaider, biad araili, slanaib síd, ingrádaib icondardríg'
Bae inri, foglámaib gne, dodálaib aaislingthe, dondleo lerggach, nirmbai bin, bafergach friadegdáinib.
Atchúaid do int-óclach, gnim ngle:
'nabi forsnim th'aislinge: ata 'sincharcair cenchess duini t'apthaib tuaslaicfes.
'Fer ruc breith forfís, forruth, forndís bámar icumriuch, feib rotharngair achíall chain issamlaid forcoemnacair'
I Arsain tucad fograd cain Ioseph án asincharcair, fíadslúag Eigept, amra bainn, combai ifrecnarcus Foraind.
Roiarfacht Forainn fadein dó fiadintslúag coglanléir:
'nirbatruag, innis doscel, ciatuath duit no cíacenél?
Atchuaid Ioseph corath, cofossad, coainmnitach:
'nicóir gó fiadríg congráin, atúaid dam, acrích Cannáin.
'Nihed domthabair fograd, m'athair bahúa do Abrám, int-Abram adrann ochein, nir'bunad fann do Challdéib.
'Ata hitarngeire ochéin, sain, a Forainn conglanchéil!
bidlán de inbith bladmall, bán, don Dia dian-adrann Abrám''Tarfas dam fis, fúaim n-amra, romloisc gris ahetarba, nech nosfuaslaiced, fuam cert, nifuar d'intliuchtaib Egept'
'Aisneid inn-aislingthi n-an'
ar Ioseph alainn imnar, 'cluinem uait centris, centlas, indfís cinnas dotarfas'
'Andommarfas, ameic raith, duitsiu dalfas cechmbithmaith, diambera breith fír forsein nibia díl forth' airmitein'
'Bidbreth fír beratsa, aflaith'
arsé, ar Ioseph inbithraith, 'gním gle friollblad cechcruth, cendolbad, centuscurnud''Secht mbai metha tarfas dam, secht mbae caila, clú n-ingnad, na secht mbae caela, clú gle, duatar na secht mbae remrae.
'Secht punainn lána dográn, secht punaind senga, saeb dál, na secht senga, ba truag tra, duatar na secht granmara.
'Cocúala inguth 'coarad rim, cluinti, a Foraind nadandind, ismor indrún, ruathar ngle, fil ríathur it'aislingthe.
'Tabair domenmain cenbrath, delgnaid docachintliuchtach, bidlán bith fonelaib bla doscelaib nafissisea.
'Diambera breth fíri fair, forsinn-aislingthe n-ingnad, indmass domuin dotrega, dolúaig fein abithdoéra'
'In fer foil beras breith ngle cocoir forsinn-aislingthe, cendoimme diss nambrig mbrass, roinne ris doflathemnas'
Cor'faillsigder duit cenchess int-aislingthe laind landes, gnim cadla, agillai cengrain, attaig Dia n-amra n-Abraim.
'Rotbia limm airmitiu intslóig, rotbia grad, rotbia onóir, mafíraid duit ácachcruth indfissiu dofuaslucud''Tuctar dam gremmann cencrád'arsé, ar Ioseph cosoergrad, 'feib tarngir dochomrad cloth cocomlan diacomollud''Rotbia lim greim Dé fodéin, rotbia m'ordan coglanleir, grian ocus esca 'mole, muir istír, drucht isdathe'
Atchúaid Ioseph dó cogle, do Forainn ahaislingge, conadlumaib dluthaib dein, iscorunaib riagaltaib.
Macán Iacoib cosinrath, bahé inliacoir lainn luágmar, ósglaindírge 'nagnim cert, rogab airrígi n-Egept.
Int-aislinge luágmar, lín cert, bahuathmar lasluag n-Egept: amal teidm torainn atass, físs do Foraind doarfas.
Doarfas fís, foromm cert.
Ri tríarath doraiga ochéin triaimcasin réid roréil, combai Ioseph, lín asloig, ós Egeipt uasail ardmóir.
Secht mbliadna lana mole, sommá, slána, sonaidé, ógab Ioseph gloir garta coaimsir namórgorta.
Fotroirgell, bagnim cialla, Ioseph cocenn secht mbliadan, nagebad, cidmor insmacht, etach, nahor, nahargat.
Nigébed Ioseph nachfiach onatuathaib acht madbiad, caingnib cainib, ciniud cert, diadliugud doríg Egept.
Rothinolad lais insain nafuair frisna secht mbliadnaib, 'naduinib trénaib daingnib, innaindsib eradblib.
Dosrocht gorta garbda, garg, dosrort frifodla fodard, rodascrin cenchoimsi cruth, roslín toirsi isderchainiud.
Doratsatar uili arbiad tuatha Egept do Iosiab, cidmór rothechtsat fosmacht eteror ocus argat.
Doratsatar féin dondríg andoire dochinn ambíd, natiastais aidid ngorta innalainib lomnochta.
Rosbiath Ioseph sechcachclaind sloig fer n-Egept im Foraind fogne riagla, ruathar n-án, friré cóic mbliadan comlán.
Rosbiathastar fiadcachsluag cenrad fri Forainn findrúad, sé cét dec mili, mod ndil, arfichit cet domilib.
Cenmothat dala dligid aes dana ocus primfilid, druid diana docachmaig, cruitti clíara, clesamnaig.
Cenmothat mogaid, mod cert, sluag soraid fritimthirecht, ismna bana, buidnib blá, meicc ána ocus ingena.
Cenmotha insluag roslin mairg, natuath trúag ascechoenaird, tictís iarn-elluch fosmacht dochennuch itír n-Egept.
Rí rombennach oscach maig, cenon, cenolcc, cenerbaid, gorbomál cach maige móir Ioseph án mac Iacóib.
Ruiri richid, Rigda gáir, crichid cachcuirid comláin, arcli fricath oscách blái, inri triarath doraegai.
Rí triarath doraega ochéin.
I Sindara bliadain, luad ngrinn, ór'gab ingorta gerthind, luid clann Iacoib, bagnim cert, doluaig bíd itír n-Egept.
I Mrulat dargarbaib gelt, iartirib amraib Egept, il-lurg intslúaig, trúag atli, cosintuaith imbái int-ardrí.
Roslín mertain, rosgab cess, diafechtaib otir díles, cenergna n-eolais, centreóir, cenberla itirib aneóil.
Roptar snímaig iarsétaib diangnímaib, diambaethbétaib, fiadnasluagaib oscechmaig, truagaib, tursig, dércóintig.
Meirtnig rostacht amenma, rosnart fochacht comfedma, cennech diabreith, leo baceist, cosinn-airríg an-atheisc.
Lotair triamedon intslúaig, broccaig, naconnim comthrúaig, congabsat foss, febda fír, hifrecnarcus indardríg.
Foidis techtairi tind huad, aracenn cogrinn, coluath, amal atgeoin ingnim cert, airri airtmitnech Aegept.
Tinsit andúine fotráig, fillsit glúine fochombáig, roslecht diadúis diadoss, fiadagnúis 'nafrecnarcus.
Roiarfacht doib, derb roclos, Ioseph congloir, cenamlos:
'raidid afír dúir forngair can duib no can tancabair?
'Cid condnaigid 'narmbrúig bras, cenairig, cenfíreolas, cenberla fririad relta, amal áes ndian taiscelta.
'No maraes mbraith foraig thaig, bis ochathraig dochatraig, censcribenn lib, línib drech, censcela ríg no ruirech?
'Nimtha forsamail sunn se acht mad aes braith ísligthe, no slebbaire loittit smacht, no brécaire icbrecairecht'
'Donrimmart gorta congrain attuaid acríchaib Cannáin, friarn-adlaic uaig, huar'crich cain, feib tecait sluaig fer ndomuin.
'Fonrathaig tir Caim ochéin arn-athair bado Chaldeib, roalt cengris gaibt sic cengrain, bamac Isaic meic Abráim.
'Bráthir sinn huile martám, lín arcuire 'sarcomdal, icgaire arn-athar nachthan, ismac aile armbrathair óssar'
'Masofír friheraim n-án, formbith-iarmui do Abram, tucaid huaib etere ngle fritichtáin doridise.
'Tan tissaid arcúl nachtan lib diatí inbrathair ossar, forbia forn-eitteire fein, isdogéntar forn-ogreir'
Riandúla doib forafecht diatír conacennaigecht il-laim indairrig friandail doratsatar Issachair.
Roraid Ioseph, scél cenchess:
'dogress dogen formbithless, incechhuair formbia farndail uaimm duib ár Dia n-Abaraim'I Arsin dochuatar diatír feib fosruácar cendimbríg, rofucsat fritascaid tróg ascaid ar Dia do Iacob.
I Arum rancatar diataig soera, slana, somenmnaig: dosfarraid maith fogloir glain flaith lóir 'sindarabliadain.
I Sindarabliadain, luad ngrinn.
Roattlaig Iacób án dia Choimdid, bagním comlán, feib fuair achlann, glanfír cert, fáilti laairrig n-Egept.
Feib rostriall fochaingnib ciúin in-iathaib aidbli aniuil, rosnalt cenbét oscechmaig dosrat forsét sainemail.
Feib dosfuc forcúl, nicress, óscachmúr conamorless atichtain buidig diatig isdiaruirig roatlaig.
Roatlaig Iacob án.
Dorigset comarli cóir maccrad amra Iacoib, andul iarfithisi fecht doridisi itír n-Egept.
Dochuatar iarsétaib slain, cenbétaib cethirn comlain, cotren tluachtar darcachtír coruactar cosinn-ardríg.
Fuaratar colór cenhír fáilti mor icondairrig, feib bamellach laceill cóir rosmbái cennach fochetoir.
Gabais Ioseph escra n-úag atnaig il-laim fir diasluág: tabair triahaccail diambrath isaccaib na Cannanach.
Nidimraig lotar diatír, nibdardimdaig dondairrig, feib roellacht doib cechtriall bai ambennacht for Iosiaph.
Tan batar nalíni arinmaig, amal bid míli onchathraig, rodlong, nimebul diadail, drong dremun dian-irgabail.
Nibtar foichligthi fritóir rocroichligthi fochetóir, tuctha codúra donmaig foracula donchathraig.
Tuctha coneoch rostechtai, 'nacimmidib cumrechtai, batrúag afatal cenbríg combatar fiadinn-airrig.
Frisrogart int-airrí dóib roraidi friu fochetoir:
'truag dodail farcuire ngle farngabail uili icmeirle.
'Uair libsi, ni lathar ndil, inmeirli cenimressain, infarcin clothach asbiur forcrochad cosinn-oenfiur'
'A airri Egept cenchess, rosatglechert friarlanles, niclothach dot'búaid, dot'blaid, trúaig dochrochad cenchinaid.
'Niheol dún, ciacol fogréin, dur dron do Beniamein, fonralaig mairb mesctha mir dodalaib indescrasin.
'Fortgellam cech nduis, din cert, it'gnúis, aairri Egept, arn-idain, fiadtestaib Dé, dochinaid indescraise'
'Tucaid dochind forn-anma uaib aitire n-eramra, farn-ósarbráthair fodéin, dianid comainm Beniaméin.
'Éirgid iarforsetib snéid, isleicid Benieméin, huair isleis, lith cesta ngle, frith escra na Egipte'
'Ossar naclainne, gnim ngle, fir foxal fainne fíre, issé isdiliu diarslog liarn-athair, la Iacób.
'Guidmit ní, menipgrain lat, dii, aairrí nah Egept, cia rondairane dot'réir, coronsaera Beniemein.
'Mad marb duini fonim glass dochumaid, isgnim n-amnas, bid marb Iacob fodein diachainiud Beniemein'
'A maccrad Iacoib áin, frigartrad dochlainn Abráim, cenchlothchobair, cennach mblaid, dorochrobair forcinaid'Rorelsat ascel cenbríg, roslechtsat fiadinn-airrig:
'fortgellam Dia, dana de, darslana onchinaidse'
'Tabraid forcobais centláis, rad forais riandig tiugbais, failsigid fornech nith mbras, dorinnsid gnim n-imamnas'
'Ciambadlonnbrass digal Dé, fornn bacomadas friarcloenré: coir ciaroncrinad colár icinaid artargabal.
'Ronbaidsemmar, bagnim trog, rocraidsemmar Iacób, romertsam coem diarngnáthaib, rorecsam arn-oenbrathair.
'Atmora arcinaid donbrath, nidarn-idain diarsóerad:triallamm arn-aided, scel ngrinn, tiagamm fochlaideb ngérthind''Nirbochoir dam formbádud, fota ataid in-imgábud, targa fortacht De fortóir, achiniud amra Iacoib!
'Bidbann buada forarndáil, ahiarmhui uagdai Abraim!
gengnim ngessi, triadil ngair, iss messe rorecsabair'
Rodosmachtaigset foalaim, roattlaigset acomdáil, sníset cocóir acainti, rochisset armorfailti.
'Fuapraid cotenn, nibartroig, eirgid arcenn Iacóib, cenlen, islethan forcert, tren fortrethan in-Egept'
Ri dafuc atúaid iartain Iacob conamaccaib, dialotar fodess forfecht foainm Ioseph in-Egept.
O sunn rancatar fodes co Ioseph hicomaithches, ani badech docachthreib dorat Ioseph díabrathreib.
Robai Iacob, bagnim cert, censním itírib Egept, malle friachlainn conamblait, dábliadain arsechtmogait.
Mori coragrad ochéin dofuca Abrám o Challdéib, hé cotnarlaic iarcóir cheirt doib anisin dorigset.
Dorigset comarli cóir.
O shunn atbath Ioseph án nismboe saere nosaergrád: fir Egept, comeit cloine, dosratsat fothromdoere.
Rodosdairsatar diaréir iarn-ec indamrai Ioseiph, daire amlaid, eraim nglé, nitharlaid forbith buidé.
Mor dochlainn, batrog inscél, beirthi dislog Israhel, cosuilib dessaib, deilm ndil, conbendais assacennaib.
Mor dacechulcc, nabucert, fodaimtis fosluag n-Egept: nibai dóere badteinné comarbdais aprimgeinné.
Ciarbothromm andoire dacht robae an Dia 'coafortacht: inmet fordingtis intsluaig forbartais incachoenhuair.
I Oseph mac Iacoib áin, meicc Issaic, meic Abaraim, dorumalt, fririagla recht, deich fichit bliadna in-Egept.
Dochuaid forcel, cluithi cin, forslicht sen súithi soerdil facbaid dámac, maith angraim, Mánnases ocus Effraim.
Dorumensat cach fosmacht, fosrugensat fir Egept, diambúaid, diammathius, diamiad, cosinn-uair atbath Iosiaph.
O shunn atbath Ioseph án.
Rogénair Moisi, mod ngle, in-amsir natromdóire: rolad, ciarbochain achruth, ass hisruth Níl diabádud.
Conafuair Termod, gnim cert, ingen Forainn rig Egept, 'condsruth, icinnlat alám, cainbe fial, forssaid, findnar.
I Arsin coforngart diamnaib conotuctáis asintráig inmac mbec incrotha glain, uair dorat Dia foamenmain.
Rodacar Termod iarsein feib caras cách aoengein, coron-erail, bacain glonn, baforgo diadegaltrom.
O shunn roalt combatrén, diall friclaind mac n-Israhél, dochuaid ifat fiadcachclaind, narbomac d'ingin Foraind.
I Ssu cenlen, lúad nglanna, cenathair trén talmanna, forfailtig gnim gle cachthuir 'sindaimsir irogénair.
Rogénair Moisi, mod ngle
Cotranic lá forsinmaig frioendiis icimsergáin, indaranai diachlainn cheirt, araili bado Egeipt.
O shunn atgeoin, narbotrén, infer dochlainn Israhél, bahe ingnim garb cenchert, romarb infer ah Egept.
Rofitir intúath cogle fer domarbad do Moise, feib leir dorigned cocert atchuas doaírrig Egept.
Forfúacart Forainn cocert forferaib amraib Egept, nabeth dó dín innachdu acht abas no ahinnarbu.
Dodeochaid Moisi forfecht forteched riasluag n-Egept, iartírib, iarslicthib srath, cofarnaic indingenrad.
Cofuair slog mór forsinmaig dogillaib isd'ingenaib, icimmain chairech fosmacht dochum topur istiprat.
Ocdéne natrebthach tren imslessaib slébe Coréb, bamor angair forsinmaig icdail usci diacairchaib.
Dessid Moissi, bamod ngle, forochair naconaire, snimach, saethrach, bec anert, aoenur, icsírimthecht.
Moisi batrén incachdáil dochiniud clainni Abráim, nicheil ceol ngle ngnimrad nglicc, is doréir De cotránic.
Cotránic la forsinmaig.
Robatar ann, cainig cain, 'coacáirib hitimmarcain, in-immblib intsluaig comblait, díingin inprimsacairt.
Roraid fri Moisi, mod nglan, iarsain indaraingen:
'cid nacharcobrai, dín cert, ahóclaig út ah Egept?
'Atarfail cenduine trén arn-oenur in-etarlén, immunn-usce n-uar, cachcruth, ata inslúag icarsárgud'Atraracht Moisi, mod ngle, nipuhéirge meraige, cotarat cobair trein trait dohingenaib intsacairt.
Rogartatar leo diataig Moise amru cachn-armaig, con-éicsitar ascéla dian-athair cenimséna.
In sacart sluinti gaissi rofer failti fri Moise, aracruth, aracheil nglain, arfortacht diaingenaib.
Rofastai insacart iarsein inaoentaid, in-oentreib, iartimnu indríg, ruathar ndil, dorat dó aprimingin.
Hiclemnas intsacairt cenlén, ifichaib slebi Coreb, dorumalt Moisi, mod ngle, ann tresraind aaimsire.
Noemrí nime, nert cechsluaig, coemcli cenbini bithbuaid, ri betha borggaig cenbrath rosnordaig feib robatar.
Robatar ann cainig cain.
Báe lathi Moysi immuig isleib Choreb 'coachairib, conidnarlassair inrí atathlassair teintidi.
Ri roforcongart amne formac n-amra, for Moyse, roraidi fris, ruathar cert:
'isferr duit dul in-Egept'
Roraid Moysi, monor ngle, 'nituidecht frit' forngaire: rofetar fein, febda bainn, amfer ecraite do Foraind''Heirgg lamobrethir forfecht, arcenn intsluaig in-Egept: notnoibfaider fiadcachclaind, notsoerfaider for Foraind.
'Bera uaim comartha lat, notsaerfa forecomnart, conach fil ni n-uag fonim, coni tichtain frit'menmain'
Fofuair mor dobuáid cenbrath, mor n-ecnai uaig con-ógrath, con-uaill, bamór ngaissi nglé, fofuair Moise, bái lathe.
Bae lathi Moisi immaig.
Ri dorat fleisc mblaith mbalnái il-laim Moisi meic Amraí diar'lass indrub, rígda scél, imrún ríg isléib Choréb.
Rí rorádi codána fri Móise taidbsiu alama, indarahuair dí baclam, induair aile bagléglan.
Rí dorat sain frisam lái do Moisi, domac Amrái, isamlaid sain, ségda insmacht, 'dogress dogensa tofortacht'
In ri rofaídi fritóir dochlannaib aibni Iacóib, dochath labrethir n-De dil fri Forann conadrúidib.
Rí rochart Moise forfecht co Forann, coríg n-Egept, cotarlaiced uad cenlén clanna amra Israhel.
'Manistarlaice coluath meicc Israhel, línib tuath, fóidfet mor ndigal dishain, 'modílfat uad arécin'
Ri fotat huili nasloíg, isshé artuire dergoir, ninlen cloen, nago, naceist, ri dorat dó inmblaithfleisc.
Ri dorat fleisc mblaith.
Raidid Moisi fiadcachclainn iarsain iarum fri Forainn:
'lessaig dosluaig fein foleith, leic uait athuaith din Choimdeid'Asbert Forainn, forom ngle, natibred doib asaere, cofessed cia bad mó nert an Diasom no dia Egept.
Dogniat druidi indríg, triabrichtu ainble anfír, nathracha colúath donflaith dolbsait afuath díaflescaib.
Dorigni Moisi, mod ndil, in-anmaim indrig donim, labrethir n-De fiadflathib, diafleisc combaglenathir.
Nathir Moisi fuabrad cath, frinathracha nandrúad, istig arbelaib indrig dodasfuaid cosinn-oenmír.
Gabais anathraig dolár Moisi fiadintaig lomnán, noscroith, nodosai ifleisc, lasinslog, robomorcheist.
Moisi minn osbetha barc, hua Iacóib meicc Isaac, aaithesc glan, gnimrad ngle, isdoreir De roraide.
Roraid Moisi fiad cachclainn.
Bahuamnach Forainn amne, iarsin roraid fri Moise:
'maith limm dula doib forfecht, masomaith latuaith n-Egept.
Dodechaid Moisi diathig, atreib Forainn forúabrig, conhécaid coglan inscél dodagdainib Israhel.
Amal dochuaid Moisi uad forcongart cuce inmorsluag dorat fohír forcachsmacht, rolín dímus isdasacht.
Asbert Foraind censena, friachlanna, friachenela:
'fortuatha De, torum nglé, tabrad cachtormach ndoére'
Batar toirsech intuath trúag fri Moisi aran-imluad; 'acht furail saethar issmacht nifuaramar ni dufortacht'
Radid friu Moisi combúaid:
'nabid fribaisi mbeltrúaig, dal De donessai cechrainn, bidtressai indás bág Foraind'Ardrí Egept, ilar nglonn, ri góach, guinech, garblonn, batarb tnu frigleo, fricath, aned babeo bahuamnach.
Bahuamnach Forainn amne.
Ri roráid fri Moisi cotrén:
'abbair friclaind n-Israhél, dentar leo, lathar ngle, uan d'idpairt cachoentige.
'Uan firenn bliadne insein cengaili nduib no temein, afuine forgris cechcruth, cenachnáma dobrissiud.
'Frithalid inn-uan cenlocht doidpairt incachoenphort, ahithi istig cenni immach, cossaib cenn isinathrach.
'Menibe istig, torum ngle, dodoenib lin ahithe, taet nech ammuig onachdrung cach uaib inahiallacraund.
'Lalubai lachtoc, luad ngle, laharán nemdescaigthe, bachla forláim, línib ell, forcressa forn-imthimchell.
'A ithi forsessam sain, ahfuil fofarn-aursannaib, diaforraib, fuidel foleith, aloscud duib iteneid.
'A denam dogres insein docach oen incach oentreib, doforaithmet, monar clecht, fortuaslaicthi a Egept'
Atat inmuirig fotráig doruirig nimi noebnáir: dorat mór ndígal hicri forrigab ri roráidi.
Ri roráid fri Moisi cotrén.
Ri dorat mor ndigal tren dosairad mac n-Israhél: bamaidm torainn forcechmaig, for Forainn conathuathaib.
Loscainn riasca, reim ndata, cuili, biasta, brecnata, bolcgach, lasruth fola fann, dorcha, tene istorann.
Plag naprimgeinne huili, etercethri ocus duine, gol cecha clethi, gním cert, rochlos lafiru Egept.
Ri dorat nadeichplaga forthu frihuair combaga, nilac rogní iarcóir cath, inri dorat mor ndigal.
Ri dorat mor ndígal tren.
Roleicset dilmain uadaib 'nandirmaib, 'nammorsluagaib, samlaid dochotar forfecht cosetaib amraib Egept.
Cethrichet tricha triamnaib, indóiri doib dobliadnaib, in-Egept daill tairbert tren, dochlaind airdeirc Israhél.
I Arsain scarsat fridóire Egeipt con-ilur clóine, iarmbliadnaib coriagail raith trichat iarcethricétaib.
Dorigset sét, sliucht combuaid, cenbét ah Egeipt sairtuaid, cengrissa, bacain intsluaig, do Ramissa, do Sochuaith.
Ri ragmas dasfuc trianert adoire amnas Egept, dorat nel impu fride istor tened cachn-aidche.
In tene icloscud intsluaig Egeipt 'sindaidchi adhuair, innél dorcha doib fridé combruissitis acairpdé.
I Arsin roraidset colainn sluaig fer n-Egept fri Forainn:
'tiagam forarcul cenlén, lecamm uain claind n-Israhél.
'In dia asdech forbith búan dorat meth forarmorslúag; atá iccathugud cotrén darcenn clainne Israhél'
Asbert Forainn fergach friu:
'nileicfem arlaesechu, conostucam lenn imbrait, latoeb arn-oir 'sarn-argait'
Dochuaid Forainn conasluag 'nandiad im Muir romra Ruad, nasluaig remi rosatriuin ocus Forann fohírdiuid.
Inri dodasaer iarsin ar Foraind cona airbrib, triamuincinn Mara Romuir dosfuc innan-irchomair.
In muir mór, comílib scel, triastuc Dia claind n-Israhél, rodáil rí grene cenrainn forformnu féne Forainn.
Báe Gaidel friglegelt cain in-Egept 'sindamsirsain, dobreth Scotta fiadcachclainn, ingen airmittnech Foraind.
Atroebaid Gaidel combúaid dula dó indegaid intslúaig, uair bafaith, friglea scél, uamun Déa mac n-Israhél.
I Arsain dochuaid Gaidel Glas il-libuirn lir lethanbras, fuapraid meirge mara maill arhuamun ferge Foraind.
Luid Gaidel cain conabuaid iársain sech India sairthúaid, corogab tir, torom ngle, in-insi Deprofane.
Luid ondindsi, erctais slúaig, Deprofane sel siarthuaith, bái 'nafichaib lín mbliadna fonacrichaib Caspianda.
Robaided ann, arim chert, dodegdoinib fer n-Egept, coic cét rig rán, regtai rainn, immonn-ardrig, im Foraind.
Lin intsluaig cenmotha sin nifitir nech an-árim: nochinned forcachdine arimbed ahilmile.
Ri tarlaic Muir Romuir ruad for Forainn conamórsluag, nitherna leo diatírib cid oenfer dohilmilib.
I Arnandamnad, gnim glinni, iarmarbad aprimgindi, nicheil cech sui, srethaib slecht, cosin rosmbái rosleicset.
Rosleicset dilmain uadaib.
Ri tuc claind n-Israhél ass intan rommol inmorchlass, cenmna, cenmaccu, fricath sé cet mili fer n-armach.
Oshunn rosiachtatar tír roattlaigset dondarríg, aternam iarngábud cacht, iarmbádud andergnámat.
I Arsin túargabad inchlas domolad De bacomdas: cansatar, badeoda intlus, hili uli cantemus.
Siur do Moisi, Maire már, iarsain rosephain timpán: rochachain ceol doríg nél labantrocht mac n-Israhél.
Ri rán rodluig riasinslúag adruimni dogba dubrúad, rí oscachbrí conem nél, inri tuc claind n-Israhél.
Ri tuc claind Israhél ass.
Batar buidig do Dia dron iarternam do Muir Romor, robdar dimdaig Dé forruth oshunn rancatar dithrub.
'Truag do Día donrat im-mert, nachanrelic in-Egept: donfuc iarsétaib cechcruth diarn-écaib isindithrub.
'Cenbíad, cenlinn, lethan locht, cenétach beos arbithnocht, ronlín bochta, ronbás bath, dogena ingorta armarbad'Ri roráid friu aurdairc dul:
'inhed bethi 'sindithrub, nochoforbia immaig no taig airchra bíid no etaig'
Ri rodosas donmaind blaith ocus indiall en imthlaith, inlind friatoir ascechmaig dofuc doib asindailig.
Srotha indithruib, delm n-ada, ciabtar nemi nemnecha, lacach, ciatserba slassa, doibseom batar somblassa.
Dorigset sét, sliucht combuaid, al-lam chle frimuir morgluair, siarthúaid darcach fich frifeth, focrich n-amnais n-Amaléch.
Gnisit cathu croda ríad frisluag n-uathmar n-Amaliach: dorochair mór n-armach de tall triacrosfigill Móise.
O roláset ár intsluaig Amalech aurdairc adrúaid, imsliab Sina, srethaib socht, rosuidigsetar longphort.
I Arcathaib, iarnithaib níad, friclainn n-íraig n-Amaliach, isléib Sina, sluagda angal, fobannaib buada batar.
Batar buidig do Día dron.
Doarfas gnim n-ingnad doib isleib Sína fochétoir, fiadgnuis intslúaig, torom ngle, daig derg dermor teintide.
Inní dodechaid donim, dodingnaib richid rindgil, coformaig recht sainglicc slan forciniud n-airdirc n-Abrám.
Rí rogart caini gnima Moisi lais islíab Sina, cendig, cenbiad, bamod nglé, cocenn cethrachat lathe.
Rí doridnacht do Moisi deich mbríathra glana gaéssi, iarsrethaib ríagla, reim ndil, dothinchosc inmorpopuil.
Dothidnacul rechta reil cenimracul triaglancheil, inri thánic donim glass cotimnaib doib doárfas.
Doárfas gnim n-ingnad doib.
Anhed robai Moisi istsleib nochosrala fordagceil, dorigned leo, nir'gnim coir, ocdam deligthi dergóir.
I Arsain, bamessu cechscél, dothúathaib mac n-Israhél, eter firu ismná cenrath, andul huili diaadrad.
Diultud forríg n-angel n-úag, bamor ingnim donmorsluag, ocus ahithi indfeoir gairb fiaddeilb indócdaim hermairb.
Ferggach friu Fiadu bacoir, friclainn n-engaig n-Iacoib, cotarmart tairbert intslúaig fothuinn talman frioenhúair.
Gorogaid Moisi iarsin, forsin Ríg conaainglib, coroléiced dó achosc fein 'satimargain diauagréir.
Manibed Moisi, mod ngle, asbert in Ri orddnide, óenfer díb frigleo nagail nafaicbed beo fortalmain.
Fiadgnuis Dé, badiada túr, icfoglaim ríagla isrigrún, isleib Sina�, sliucht ngle, aned cian robai Moise.
Anhed robáe Moisi istsleib.
Forfócart Moisi fonert forsinsluag bái 'nacoimthecht, iarsin frire teora n-úar, coromarbtais inmorslúag.
Conar'choicled, croda gair, nech amáthair no athair; no diabráthair, bág comblait, no diachaim, no diacharait.
Roshort Moise, monor ngle, etercethri ocus duine, eterfiru ismaccu ismna, dosrat fochlaidiub diglá.
Rumenmnaiged lais iarsein indelb dindór derg demein: doridnacht doib, nirbothruag, trianambiud donmorslúag.
Dorimnai Día, torom ngle, acosc censil comairge, iarn-urd gaissi, croda cacht, isfor Moisi forfócart.
Forfócart Moisi fonert.
Dotharraid teidm duairc dóib, iarcein dogalur medóin; bamarb sochaidi dontsluag dondimsruth roenach roruad.
Ri roraidi friu coglé:
'denaid nathraig n-umaide: turgabar fricrann corath uasinslúag frisirsellad.
'Ciphe ardoscé donmaig incrann ocus innathraig, biatslana cachandénat, dogalur nihepélat'
Figuir Crist atbeir annsain, dodeochaid diartesargain, tuargabad fricrann corath, is dararcenn rocrochad.
Cibhé frisaiccidar ann Issu Crist cumtachta arann, rambia nem, nassad ndaingen, imbithoentaid archaingel.
Sloig sil Adaim docechdu, eternoebu isphecthachu, ili huile, comgrad ngle, atá acomdal fri Moisi.
Manbad ruirig nimi nair conic cachsuilig sográid, balór d'huathaib oscechmaig donatúathaib diatarraid.
Dotharraid teidm duairc doib.
Ri roráide friu cenlén friclainn n-amrai n-Israhél, conderndtais doib eclais nglain ocus indarcc testemain.
Dias doib frisóirsi slecht, fricerdacht, friprimgoibnecht, Adiar adma irdaig múr, isint-amra Ithidún.
Dotreib Leui, lathar ndil, doreir indrig donoemnib, sechtmoga fer, fobaid fecht, friacobair, friatimthirecht.
Cetnagnim gnisset marchloc dabach humai istudloc, con-ilur delb, lethan lecht, trethan derb trifer ndeec.
Gnim tanaissi, tadbat ruin, admat adfét inscriptúir, eterfiru ismaccu ismná, bacc iairnn cechoenfir iarma.
In tres gnim, roglé cenchol, tegdas Dé tabernacol, nir'bu dínnim la Día ndil conamílib mírbailib.
Cethramad gnim, indarc úag, cain imracht fricach n-imlúad, ór delgnaid, dín docachthreib, amal cachscrin n-ildelbaig.
Ri dororainn dóib, babúaid, inn-eclais n-orhuill noebúaig, etirfot, cenchaillti cert, etirairddi ocus lethet.
Tricha cubat, comul nglé, etirlethet isairdé, coica cubat, fochucht cruth, innafut frisuidigud.
Cláraib cainib crotha glain, slánaib, soeraib, sodelbaib, iartinnrud tairchil cachgreim dofidrud saindil secheim.
Cuairt cethrochair, cumtaig grád, nirbodrechrothail dermár, cathclái gelbdai, gnim n-ogdai, fachlái febdai forordai.
Ri rosorddaig clethaib clar dosforgaib srethaib soergrad, rodascinn frihergna alt, dáchlar dec ségdai sescat.
Dáchlar déc 'mondorus ndron, caintomus cenimmfordol: cethriclair déc, derbdair sein, serntair immonsenisteir.
Tri cláir fichet incachsliss clichet cenag, cenanfiss: dáchubat, nidechelt tair, bid il-lethet cechoenchláir.
Cethricláir fosummib dé inhuillib naecalsé, feib dorumat, rigda rad, trichubat incech oenchlar.
Se fotha dec, derb cenlocht, ar secht fichtib doarggot, eturru islar, lith fribaig, dáfotha dib cech oenchlair.
Airddi nafochrai folí huasnafothaib findruini, cubat frifut alame, cenimforcraid n-imhairme.
Dorus sneid sair segdai máil, solus frigrein cain comláir, cenardgrain gnim, cian cachcruth, intsanctair 'nafiriarthur.
Cethriclair comlain, gnim ngle, occongbáil nasanctare, cofothaib fiadtuathaib treib conafuathaib forordaib.
Altoir fridorus antuaid friloscud n-edpart noebúaig, altóir aurgnaidi 'nadess friaurnaigthi nadimchres.
Inprimaltoir cosindrath frignimgart gloir roturcbad, cechthucht foardbilib óir baharddidir ucht Aroin.
Deil telchinni tiar istair, anniab amal chorcarglain, dírge cechtolgdail tailce fritorgbáil nadrumslaite.
Tuiri tren diriuch dolar frisiniud sruthi soergrad, fondrumslait déin derbtha slóig, cotribdelbaib dec dergóir.
Coluid triasindrummslait druin frituidmi nasuanemuin, fair tuas cenlen, laid lorda, én uais con-aib forórda.
Coroiset lár dicechleith fornaclaraib hicomsreith, gníthi ondrumslait immach sithbi n-anart n-ildathach.
Oenanart tairsiu anechtair, coemthoracht ciacomnertaid, frisnima seirgthi sóeba, frignima, frigarbgaetha.
Clar diargut, gle cenmeth, cechtarde nadaprimleth, iartuidmidib, togach tóir, sechtmoga folach ndergóir
Fri sreng doib, fricuimrech ngle, nan-anart coir coimtige, bacan dron dergoir togaig dochur forcechn-oenfolaig.
Suidigdir tairsib immaig, diataibsin donaslogaib, slessa set frisella slog tricessa dec dodergór.
'Dénaid fritarba cechdruing arcc amra, demin forgaill, 'monfleisc, 'moanmaind, monorngle imnolecdai taiblide.
Cethricubait, comol ngle, dobith ifut naairce, atri 'naairdi, mod cert, ocus adó 'nalethet.
Cethridrolaim diór dron asindairc diahimmarchor, dádrol treothu, derg angne, dondor amra forloiscthe.
Delb hiruphin forsindaircc, dindór hilarcháin imtháirc, cofathaib niam, nassaid gle, coscathaib ascíath scailte.
'Sintsanctáir suidigter lib indarc noeb cona aidmib, isanart sroil, sreth centair, eter inslog 'sinsanctáir.
Cocétlaib griannaib cechcruth, cocliaraib, con-airfitiud, con-orthonaib, cocóraib, comolbthogaib dermoraib.
Flesc Moisi, flesc Aróin aith, cenlaisi, línib ollgraid, coica n-unga n-óir gleglain cechtarde nadaflescsain.
Flesc maith Moisi, monar cert, rofer foraesa a Egept, nathir doilbthe, delgnaid cruth, derbaid forafiruachtur.
Flesc Aróin, baamra dúis, gradgloir glanna fiadgelgnúis, foblath bil bolaid noibe, fothorud cechdegmoine.
'Sindlestar lán cosinmaind sé cet dior centádrainn, hisinprimchaindelbra choir tri cét n-unga nderb ndergoir.
Secht mbenna buana, búaid ferb, forsinchaindelbrau cruanderg, gnitis dindor gle glanna, forsmbitis secht sutralla.
Cuich gela cuairt cennachcleith suig frisreba suairc sainred, intu nobruindis bannae nosuildis nasutralla.
Secht cét unga 'sin meis móir cocethricrossaib dergóir, furri adó sechtmogat sla d'aran remúir nemdesctha.
Incaindelbra 'sindleith tess, cain, caindelbda, cendimes, inmias atuaid, taircthi rúin, cosnabargenaib remuir.
Ilar nacúach, nacód cass, ilar lestar lór, lannmass, ilar mías menmaib mórdaib cosnadelbaib dergórdaib.
Dior huili, ilar ndelb, condruine, ni mod n-inderb, nastaba, tolaib gestal, stomacha istuslestar.
Srethaib sutrall, soillsi scuir, frisoimsi 'sintabernacuil, caindelbrai gelbdai glordai ité delbdai dergórdai.
Forlassad coléir dogres ola ocuscheir fochomlés, iarnaterchur fridídnad, cenherchur, cenairdíbdad.
Tech fricomdail cechtharbai, cenchomraid, cenchomlabrai, cenfáilti, centoirsi traig, soillsi eterlá ocus adaig.
Tempul diada, dín cech áin, tegdais rodígrais rocháin, friacallaim De, sunn sel, fritinchosc, friforcetal.
Nachastathigi aes baeth, mná no meicc no laine laech, nacinged sét asossad, acht aes fírien fírfossad.
Aés trúag, aes deoda dessa, athláich ocuslaichessa, sluaig sin súairc, dúairc, tolaib gair, impe 'mocuairt díanechtair.
Tiagat 'sindeclais folí aes óg, sacairt, leignidi, isáes humal, ceim forais, íarn-athirge, íarnglanchobais.
In chlass inchleir, bacert cóir, toirnet coleir dondaltóir, tairismig, nibatlúamnaig, athé feta, forhúamnaig.
Gaibed cach agreimm tarbái doreir Aróin meic Amrai, glaini glethig friacacairt, friabrethir inprimsacairt.
'Dentar lib iarmbes cechcuir dogres isintabernacuil, edpart matinda, mét bla, ocus idpart fescorda.
Bolud naluba ascachthoeb latorroma in Spirta Noeb, clu con-áne frignassad, frislane, frisirsassad.
Ri roráid friu: 'sernnaid sreith 'mondeclais dicachoenleith, forson reilgce corebaib, doanartaib oengelaib.
'Dorus indindliss fodess cain set solus narb'imchress, frituttacht Dé, deoda nuall, friathigid namorsluag.
'Nabid forn-aittreib, mod neim, eterchrann caingil isgréin: set in Spirda Noeb foleith fritauttacht, fritathigeid'Bid amne indeclas folí feib dosrorann int-ardrí, uascachmaig rodasderscaig cenforcraid, cenimthesbaid.
Ri dosrat foríaglaib recht dosfuc ahíathaib Egept, ishé mal naslog, slan síu, inri ran raraid Ri roraidi friu cenlén.
Ri roráid friu aithesc n-uag dohorddogud forsinsluag, immonn-eclais n-ena n-aird tritreba docachóenaird.
Tritreba condéni anair greni friturcbail toebdein, isatrí dondleith aniar frisreith, frifuiniud fírian.
Tritreba dondleith andes cencleith frifeba firles, isatri tecrais cech mbuaid frisinn-eclais afírthuaid.
Ri roraidi friu triarath, friaiffrenn, fricelebrad, treb Leui lerol cengreis im-medon, immonn-eclais.
Indaramac d'Ioseph án Mannasse mílib ollgrád, dessid iarndligud Dé de in-inud trebe Leue.
Rí dorat Áarón fosmacht combahe baprímsacart, ocus Moisi, mo cech n-ail, itoisigecht inpopail.
Ri betha buirr, buan ablat, ri domuin dorosat, ri oscach ríg, cengleo cert, ri roraid friu inn-athesc.
Ri roráid friu athesc n-úag.
Ba formtech iarsain inslóg fri Moisi ocus frih Arón, imdliged sacairt, sáer smacht, ocus immontoísigecht.
Atrachtár iarsin codian, triadiumus istrianriad, in-agaid Moisi, mod n-án, Core, Abiron, Dathan.
Inri rodígail insain forru fein forasluagaib, rosloisc tene, tolaib gal, ocus rossluic intalam.
Atraig insluag diarb'gnath cath diambas arrodis brathar, con-erlatar, lin atuir, corice intabernacuil.
Rosnort int-angel cogle arherge doib fri Moise, cethrimili dec dontsluag lacet toisech ndian dermuad.
In-agaid mac n-ammra n-án triallsat cath calma comlán, intslúaig 'nasrethaib 'mosech sech bafeochair, baformtech.
Baformtech iarsain inslog.
Raidid Moisi frisinsluag arnabetis forimluad, flesc cachatreibi cengeiss dothabairt leo dondeclais.
Nech assa flesc, buan bolud, úraigfes foalantorud, toimled dodeoin De, din ngle, ord saer nasacerdóte.
Clannaid Moisi doib cechfleisc, batuaslucud domorcheist, flesc Ároin, amra bolud, rothaitni folantorud.
Rooirdned Aron insain isacerdóti in phopail: dorairned diumus namborb, roairbered cechfodord.
Mosi mórglan, moltais máil, targai inslograth 'nasóerdail, clethaib cialda, gair cencleith, iarrethaib ríagla ráidid.
Radid Mosi frisinslúag.
Rocluned cach, clu cengeis, tan teged Áron d'eclais, dó dicechleith deoda tíi, cantais céola clucíní.
Ado secht ndeich, comgrinn cóir, tuidmide dronmind dergóir, ocus ubull dondór gle eter cech dá cluicíne.
I Arnacumrech, cumnech gloir, dichocholl huillnech Aróin, iarnacrechad, crichid cruth, iarsrethad, iarsuidigud.
Aron baamru cech n-ail, saided 'sintabernacuil, centathair diagrad foglóir, 'nachatháir druimnig dergóir.
In chathair chóir, cain acucht, centathair donprimsacurt, lór duis fiadcachdruing dein, adruim frisintuiridein.
Dothairced cach dib adáil docechleith immonsanctáir, senad sruithi, sóerda slóig, dofuctais recht iscanoin.
Achethri meic, monor ngle, Aroin uasail meic Amrae, bitis frigartglóir, cain cacht, osaltóir nóib nan-edpart.
Slúaig nasacart, srethaib grád, cach dib 'sadruim friachoemchlar, dondeclais noeb bamasse, fricumtach nacóemclasse.
Nafograid ann friandeochair, nadeochain, nasuibdeochain, friannad caindle, gnim cert, fritairbe, fritimthirecht.
In slog biid ifus frifeis docechleith immonn-eclais, séolaib soidngeib, suilgib srath, céolaib cuibdib rochluined.
Rocluined cach, clu cengeis.
B Amertnech Moisi, mod n-uag, frihilchaingni, friimluad, friaforcetal ascechcruth, friasrethad, friasuidigud.
Friorddugud caich fomám, isfriimmad an-ilgrad, fricuibdigud foglóir glain, friatinchosc, friatimmarcain.
Friambid coóg, forecht run, frisreith iarslecht naslógdún, fohuamun Dé, dind arthlus, cenhúabur, cenimmarbus.
Dorat achliamain coglé comairli maith do Moise, 'guid dond Ríg reil, reim fobaid, nech dontsluag dot'imchobair'
Rogaid Moisi, monor nglé, iarsin forríg nair nime, corothogad nech dontslúag diachobair fricachn-imluad.
Inri doraiga triarath asintslúag frisid sonthach, frietargleód caingen nglicc dáfer déc istrifichit.
Sessiur derb dib docachtreib dobrithemnaib bronngaethaib, fricocairt caingen, gnim ngle, forbélaib morglain Moise.
Cangnib gleraib, gloraib cacht, ardib trenaib tocomrac, la Moise modmar cenmeth, sech bamolmar, bamertnech.
Bamertnech Moisi, mod n-uag.
I Snasabbotib saeraib, isnafelib fírnóebaib, tictis d'eclais, tola trén, sloig móra mac n-Israhél.
Ticed cach dib docach leith con-edpartaib dia Choimdeid, batar hili slóig ascuir fritóir dontabernacuil.
Ticed ann Moisi combúaid, cathbarr gaissi cach morslúaig: basainigthi sechcechngnuis fíal glainidi friagelgnúis.
Cid dondeclais, cid dodáil, cid dochertchlais achomráid, diis arsechtmogait, mod cert, bahé lín bíd 'nachoemthecht.
Cenócdaine, cenaes mbaeth, acht toga fer fíal, fírgaeth, friatimarcain, cuibdi cacht, frifuigli, fribrithemnacht.
Dochoistecht fritimna trel, fri hidna, fri forcitel, sreba naslúag ascachthreib tictis isnasabboteib.
I Snasabbotib soeraib.
F ORcongrad Moisi maith, mór, cenbaisse braith for Arón, darcenn intsluaig, tolaib smacht, dul doerdduch nan-idpart.
Atraiged Árón friandail, coslánóg isintsanctáir, baceim comlan comgraid ndil icomdail inglanaingil.
Tairced int-angel donim icomdail Aróin imdil, con-innisenn dó cenlen adlaice macc n-Israhél.
Aisneided Arón foleith do Moisi cenimthesbaid mor doathescaib idnaib, dochétlaib, doglantimnaib.
Aisneided Moisi cenchleith diathuathaib, diadagdoineib, connachbeth díb nachsluag sen digsed huad cenforcitel.
Condechaid coglé centair d'acallaim Dé 'sinsanctair, briathar bunaid, bág cenbráth, huair bacubaid forcongrad.
Forcongrad Moisi maith mór.
Ri Rosbiath iarn-urd riagla frire dáfichet bliadna, isindíthrub, digrais scél, dithreib dec mac n-Israhél.
Ri thuc doib inmaind donim frituara tarbaig, nderbdil, ocus indiall én diadéoin conabetis cenhurféoil.
Ri thuc doib sruam usci uair asindailig reil, rachruaid, cechblas bamaith leo fonim fogeibtis forsnuscisin.
Nadáthuaith déc centrebad, mnáib, maccaib istrénferab, soillsidir ingrein alí, inri réil rodasbiathái.
Ri rosbiath iarn-urd riagla.
Maire ingen Ammrai ain, finngel frisamlai soergráid, mor dul dulcc doromnat aclú, robá icformait friabrátriu.
Rosgab claimi, rosoi dath, fiadroscaib nasluag sonthach: menbad Moisi, monar ndein, atbelad dinchlaimisein.
Duini delbda, togu drong, banscal fedbda foretrom, cen aliud imgaissi gné, siur maith do Maisi Maire.
Maire ingen Amrai áin.
Oshunn rosiacht inslúag co Arnon n-airdairc n-adrúad: foidit uadib dreimm triablad diatuathaib dothascelad.
Rodosterbaiset foleith oenfer glicc dicachoentreib.
rodasfaidset forset slán dochuairt imcricha Cannán.
Corofegdais leo cenbrath inmór immed achathrach, aslúaig imtarláin diangail, imtarilerda acóraid.
I Mtartaicthig atrebthai, imtarimdai an-ilchethrai, imdar ilarda alubai, imtar cáine aclarbrugai.
Oshunn dochuatar forsét nochostarraid nachoenret, coruachtatar, monor ngle, cocenn cethorchat lathe.
Huair rofegsatar intír, etermin ocus anmín, tancatar cencredim cruth foracúlu dondíthrub.
Mór n-ergal, mór n-erbach n-úag, mor tortrelmach friimluad, ismór cath ngarbron rochacht, co Arnon orosiacht.
Oshunn rosiacht inslúag.
Gabsat a Coimdid dothair fiadambriathrib 'nammordáil:
'farn Día doforfuc forbrath, cian atá ocformbrecad.
'Fuaramar tír n-uar n-ainbtech, acgarb, anmín, etortech, con-ilur drong, trén athbach, con-immud ahillnathrach.
'Con-ilur achorad cruaid, ocus coniurt ammorsluag, con-armaib grandaib, glassaib, conágaib, conhernmassaib.
'Cocuradaib gleraib cath, coturadaib trenmiled, conacathrachaib calmaib, daingnib, deimnib, dithoglaib'
Rotriall Satan asoimled arecnach ammorchoimded, indna trúag triamuin roscacht'
timna Diabuil rogabsat.
Gabsat a Coimdid dotháir.
I Arsin rohimclóe inscél la Iéssu ocus la Caléb:
'gó thairic dóib ascachdu, nachascreitiu abrathriu!
'Fuarammar morthír mainbthech, toichthech, trebthach, iltairthech, con-ith isblicht, bafo fecht, cofín, comil, cocruthnecht.
'Memais remaib forcechtuáith, bidforcoscraig conglanbuáid, bidlib huili, linib bla, eter tír iscathracha.
'Cosétaib saidbrib slánaib, con-ardib, con-ildanaib, tírib, túathaib, tolaib dál, feib rotharngered d'Abram'Cia roscuibdig morí ran roscuibrig focacht commám, rola nel dicachtreib toi iarsin inscel roimchlóe.
Iarsin roimchlói inscel.
I Arsin tarmairt mo Dia dil frisintúaid n-engaig n-anbil corossluiced talam tenn acor foleittreib lethglenn.
Raidid friu Moisi cenlén, menbad Iessu ocus Caleph, amal én 'mon-iadai sás, noragdais huili oénbás.
Sét cethrachat lathi lén fail oshunn cotir Cannan, rigfidir sét bas mo de cocenn cethrachat mbliadne.
Nocoría nech dib aréc donadib trebaib deéc cocrich Cannan, crichid scel, acht mad Essu ocus Caleb.
Tír Cannain cofairgi fraig nista daréis an-ecnaig, acht marannait, airdairc dul, formeic iarforn-adnacul.
Rádid fri Moisi iarsein mo Dia déoda baderbdein, toimlid forre marcachsruith dogress ingnais indíthruib.
Menbad Essu, immaid raith, ocus Caleph cóir, ciallmaith, atabairt fo thalman tlacht iarsin mo Dia dil tarmart.
I Arsin tarmairt mo Dia dil.
Dochuáid aclu forcachleith coscélaib atrénmiled, corolín cechtuaid toirsi arhúamun am-mórloingsi.
Dodeochaid cách dicachtreib cosinsoerslúag n-anaichned, sluag cechthiri, derb colar, con-ilur mili Moáb.
Rosgab crith grainne atcha.
eter tír iscathracha, robaid brig nasluag nasreth cengnim, cengail, cengasced.
Tarchomail cach cumtaig arg cosinslóg serig serbgarg, nifrith dib tuath trelmach, trén, gabad friclainn n-Israhél.
Tinolsat dóib, torum ngle, cethricatha coimtide, Seon, Bassan, badbda slóg, amra Moáb is Ammón.
Memaid remib, ruathar ndein, forsnacethrib slógaib sein, cirtis cerpaib incath cron forleccaib arddaib Arnón.
Dorochratar ann frigail forsnaslébib slamdergaib, sessiur sescat cet frilar ar secht mílib, bamorár.
Ri dosfuarggaib, uathmar ail, cathaib cródaib comramaib, aclú cenchiabair cechleith, iarsin iarmaib dochúaid.
Dochuaid aclu forcechleth.
Foidit huadib Balám mbras, badrui, bacóir, bacomadas, diam-mallachad dicachbla triabrechtaib adruidechta.
Doluid foragabrai gluair Balam ahucht inmorslúaig, connágabdais cle fricath, cotuaid Dé diamallachad.
Doluid angel Dé diatraig arcinn Baláim baethbriatraig, nachareilic siar nosair, asindfiad hitarrasair.
Gabaid forbualad aheich Balám baeth dicechoenleith, conid arlassáir indláir dondaithiusc airdairc imnair.
'Cenombuala fobagaib lat'feirg, lat'bruth, a Baláim?
nimleic angel Dé nachleth conachlaidiub derg tened'Forcongart tóisech intsluaig for Balám cennachglanbúaid:
'asinbaile atái triabrath deni uait ámallachad'Asoslaic Balám agin friathesc n-alaind n-imdil, uran uair balán dorath, nirochan acht bennachad.
Tuargaib Balam aguth ngluair darasargud inmorslúaig; diambennachad, monar ngle, forfeimdes ahergaire.
Nirás nachnduine dalbda commus huili aaurlabra, isderb is lam'Choimdid cain, rodelb nem ocus talmain.
Macc Beoir, bág mbuiden mbras, baleor plág friag n-amnas, forset saer, deochair triablait, uair bafael feochair foidit.
Foidit uadib Balam mbras.
Ri rosheitte, ri rosbiath, rí dodassáer aranriad, isindíthrub frisith sain, cethrideich doib dobliadnaib.
Ri dorat comarle nglaein do Moisi cona slúagaib, diatír trebach cennachcacht iarciunniud acethrachat.
Ri roraid riu uascech cruth:
'mithig dúib techt ondithrub, cosintír saer suthach slan, dorairngered do Abram.
'Eirggid forset dobartaig: nabid uamnaig, imeclaig: messe forsaera arcachcath, etirdered istossach.
'Ciambat ilardai naslúaig, ciamtar imdai indríg rorúaid, nigebat frib fornachmaig icathaib, icomramaib'
Ri dorát doib biad bacet dona dib trebaib deéc, arri óchéin, glan alí'
ishe inri reil roshéti.
Ri rosheti, rí rosbiad.
'Clunid mothimna doléir: narbardúrcridig docheil, nadénaid friu, ruathur mbras, cuibdi, cardes no clemnas.
'Lam friidal nglethech ngal, friethech, frigúforgal, censaint, cenaccobur nglé, maini caine cocéile.
'Cengail, cenecnach, gním cain, cenetrad, cenduinorgain, honoir tuistide, dreim nglan, serc Dé ocus comnessam.
'Cométaid iarn-urd ríagla inchaisc cachaoenbliadna, ochoicid déc, isdin cert, cosinn-oen febdai fichet.
'Foirbthi, feidli, feth cenchel, foglaim ocusforcitel, ladeichthimna, torum nglé, cometaid recht n-imdibe.
'Ladechmada, derbtha bí, primiti ocus primgeinni, honoir do Dia, digrais gair, dogres isintabernacuil.
'Cách conaalmsain iartain, iarndligud, iarndutrachtaiab, isiarrúnaib cridi chóir dogres iconglanaltóir.
'Nadermaitid timna n-Dé, idna huimle aurnaigthe, niburn-ecnaigid Dé dil, nibforcétludaig, cluinid''Cluinid mothimna doléir'
Orddaigid inn-eclais n-uaig, dogres immedon intsluaig, se sluaig rempi, rígda gair, ocus sé slúaig 'nadegaid.
Nocolaimed nech dontslúag macc n-Israhél friimluad, dochois nalaim, comrac cuir, friclar dontabernacuil.
Treb Leue colini théol immoneclais cenanshéol, friaimmarchur oscechcruth, friasrethad, frisuidigud.
Muinter nasacart fosmacht ocimmarchur nan-anart, batheisreite, srethaib srath, immonn-eclais dianechtair.
Drong nandeochain, derb lacach, friimmarchor curtínad cosnafuilgib, bamod ngle, cotuidmib nadrumslaite.
Sluag nasacart, sochla dal, friimmarchur nacoemclar, cocachcumtuch, cain allí, conafothaib findruini.
Senad nasruithi foleith, amal bite 'nacomsreith, iartimnaib De tiagait de d'immarchur nasanctáre.
Achethrimaicc conamblait Aron indhuasalsacairt, iarn-urd ríagla, ruathur nglé, fri immarchur nahairce.
Indarc huasal osintslóg iarnacumtuch dodergór, conaaidmib, aidble bainn, cocilurnn lán dodegmaind.
Arón amra, ard agair, bahuasalsacart húasaib, deichtimna De, digrais bes, forabruinnib dobithgres, Treb Leue col-línib cest, nocodlegat atairmesc, friairdiu domuin, dín cloth fricaingniu, fricathugod.
Na aurraind tíri natúad, na imfognam rige rorúad, na snim no saethar, sliucht ngle, acht dliged an-ecailse.
Inri rosnordaig, reim n-uag, etereclais ocus slúag, indeclas diareir cogle, insluag doreir naecailse.
Indeclas conagradaib, sruithib slógaib saerdanaib, airbrib alaib uascechmaig, ardib anaib ordaigid.
Orddaigid inn-eclais n-uaig.
Rádid Moisi menicc dóib, huair basnimach, sruith, senóir, 'Iessu mac Nun, nassad ngle, fortoisech darm'essese'
Mosi mac Amra, meic Caid, meic Leue, meicc Iacaib, meic Isaic, meic Abraim óig, meic Thaire dil, meic Nachóir.
Meic Reu rocháin, rúathar ndein, meic Seruch saer, meic Ebeir, meic Sale sláin, srethaib gal, meic Fallech, meic Arfaxad.
Meic Sem sochraid, srethaib iath, meic nair Noe, meic Lamiach, meic Mathussalem óscechrot, ocus meic huasail Enóc.
Meic Iareth, tomthaib triath, meic maith molbthaig Malalíal, meic Cainain, meic Enos ail, meic Seth saindil, meic Adaim.
Adam mac Dé, dingnaib dál, dorimgair Fíadu findnar, gle cocachn-eladain n-óig, sé senathair armorslóig.
Dorumalt Moisi, mod mass, in-oitid, in-oclachas, iarn-urd riagla, rethaib recht, dáfichet blíadna in-Egept.
Dafichet aili comblait iclemnus inprimsacairt, os sléib Choreb, grata bainn, forinnarba ó Forainn.
Dafichet aili, deilm n-uag, do 'sindithrub riasintslúag, iartimnu ríg nimi nel, ocimthus mac n-Israhél.
Se fichit bliadan insain, cenforcraid, cenimhesbaid, saegul Moisi, mílib rann, feib leir adfet inscríbenn.
Inrí rongart lais immach Moisi crichid glantoisech, conruc leis ontslog forleth onduáir thanic aamser.
Oshunn roscarad friaslúag Moisi con-ilur imluad, nibae dib nech lasmadbecht aadnacul no hetsecht.
Mac Ammrai baardrí intsluaig, combáig baldai, combithbúaid, crich aaissi, derrit breth, Moisi menicc noráded.
Rádid Moisi menic doib.
Lín afer fír ferdais feirg fricath croda claidebderg, secht cet dec tricha, deilm dil, arsecht cetaib domílib.
I Shé lin doruaraid díb diatuathaib cenimmirím, iarn-ec an-athar, cechcruth, iarnandíth isindithrub.
Mairb huili isdithrub insin, an-athir, as-senathir, cenoenfer mbeo fonim nel acht madh Essu ocus Caleph.
Inri rodastraeth triafrois hicinaid an-immarbois, rodastroeth triachetfaid ngairg cin indecnaig 'sindoenaird.
Deithbir badchosc docach sain, cobrath triabithu samlaid, donech frignim, cetlach ngle, baeth an-écnach nasruithe.
Cenárim mogad nachthreib, maccaib, mnáib no ingenaib, oscechmaig frigaethgail gnim lainib laechaib alánlín.
Lín afer fír ferdais feirg.
Ri rooirdnistar mac Nún Essu, con-immud hilrún, cor'bhé bahárdri dontslog, icdul darmaige Moób.
Ri roráid frih Essu n-uag:
'heirg frilessu namorslúag: frithail cocalma, gním ngle, catha garba, geintlide.
'Suidig naslúagu 'nasreith, bii impu docach oenleith, nigébat frit'gnuis ngráddai buidni borba barbardai'
Ri dorat sainhsamlai slain forclainn n-airegdai n-Abráim, ambith cencessu, cenchacht, cein bae hEssu itoissigecht.
H Essu cocoscor congrad dosrat fochoscor coemnár, iarmaigib Moab, mod mass, cosruth n-Eordanain n-admas.
Trifichit míli iarsét, trichoic mili laglanchet, cet mili morfesser múad docachoenleith donmorslúag.
H Essu fodiud, delm n-uag, triur dorosern inslúag, cenlen frisrethad sechtar, coimthrén 'coan-imnertad.
Cia nolindais forru inmag slúaig cechthiri, tolaib gal, rianothuathaib codinnim nomaidfed forilmílib.
Ri roréidig doib sét slán doascnam tíri Cannán: cossaib tirmaib, digrais scél, lotar darsruth n-Eordanén.
Dofucsat leo asintsruth, fricorgud, fricertugud, lasinslog, balór n-eire, cloch mor cachaoentreibe.
Ri rianadúilib, delm n-úag, ri bias beos iarmbrath bithbúan, rí uas gréin, isgle roscar, inrí réil rooirdnistar.
Rí.
Ri rodaslín dobrig brais clanna Israhél admais, corosirset acricha immaigib imh Ericha.
I Arsain rosernsat ascuir árteclammad amorchruid, insluag lonn, lín an-athbaig, san chan immonprimcathraig.
Inchathir cumtaig datha frifrithalim n-ilchatha, dosrimchelsat, derb, dana secht muir tréna, dermara.
Secht stuic rosephain inslúag immoncathraig friimluad corolegai, lathar ngle, mur cechlathi sechtmaine.
Lucht nacathrach conalí, hili, huili, ilmíli, doreir De troethas cachngail, dochotar fogin claideib.
Acht mad Rab, amru gnímaib, nitherna dontromdígail, dothréon natrúag nithuaraid oenfer donamorslúagaib.
Ri dosfuc forsoirthib sláin, adoirthib díthruib dermair, reim n-an cenag, iarset sir, inrí rán rodaslanlín.
Ri rodaslin dobrig brais.
Tinolsat tor tolach talc corad comfossad comnart, arcind túaithi Dé dochath secht tuatha Cannán cathach.
Clanna Cannan gniset cath frituaith Dé, dúr rodelbad, coroclaithe fobrig bróin icrichaib broga Bethróin.
Tan turcbad Essu adiláim fri Coimdid nime noebnáir, nomaided incath granna forsecht tuathaib Cannána.
Tan bascith lais, lathar ngrinn, adilaim icrosfigill, dossleced hIessu friathoeb foramuintir bafírroen.
Dorónsat toisig intslúaig comairle nglicc conglanbúaid, rosuidigset folama dicloich tréna dermára.
Romebaid incath iarsein ocus roscail indimguin, nirb'hanad díb, derb inrad, coralád huili andergár.
Coromarbtha na secht ríg conasluagaib, slocht ndirim, cechoenfer beo, torgbad dail, dochiniud clainni Cannáin.
Doaitne ingrian frisinslóg dondleith aniar dar Gabón, nisgluais rosmbai innatass frirae dálathi lanmas.
Tarrasair intsoillsi dil iartimnu Dé donoebnim; fir sluaig Cannain comtarmairb nirosluaid asindoenairm.
Andorigni Dia donim dofertaib, doadamraib, ardainib frihuair mbáge atdirecrai, díárme.
Na secht rig réil, reim ruanaid, congail géir commórslúagaib buadaib, bagaib, brigaib blat, tuathaib, tírib tinolsat.
Tinolsat tor tolach talcc.
Roraind Essu, airdirc scél, dosluagaib mac n-Israhél, indiraind déc, deilm dána, secht primthuatha Cannána.
I Mraind atíri d'espaib dorigset mor d'imresnaib, conidcrannchor roscoraig fornatuathaib dermoraib.
Cetnacrann iarcuimnib cein babúidnib Benieméin, isnadálaibse iarséol intánaise la Semeón.
Suidid intres, bagnim cóir, lasíl suilig Zabuloin, incethramad, gnimraid graid, laclaind n-irglain n-Isachair.
Incuiced crannchor, gnim gér, laglanthor cinid Assér, insessed crannchor iarseing dochlainn noithig Neptalim Insechtmad crannchor la Dán iarcertrad glannchor comlan, int-ochtmad glanbda, gnim ngrinn, laciniud n-amra n-Effraim.
Innómad la Gád cenchess, conág frisruth anairdes, indechmad crann d'Iudas diadeoin, isroga rann la Rubeoin.
Treb Mannase, mílib gne, rorannadside hicerde, frisruth aness fofuair greim, al-leth n-aill tuaid ic Effraim.
Treb Leue, colinib scél, fothírib mac n-Israhél.
cennachngaile, congrad glé, frisoere, frisacerdote.
Indeclas nóeb conaairc rodosuidigthi in-oenailt, frisilad saincomnart slán, fritaircomrac acomdál.
Secht primthuatha Cannáin cain fallain conafortuathaib, eter sessu nasluag soimm, dorigni hÉssu ingléraim.
Rorainn Essu, airdirc scel.
Treb Iuda, treb Semeoin séim, ocus treb Beniamein, siarthuaid ontsruth tana thren cocricha mara Torrén.
Lethtreb Mannase centáir, treb Effraim, treb Issacháir, atuaid cechndiriuch dontsruth frisiniud, frisuidigud.
Treb Neptalim, noithech scél, ocus treb áibnech Assér, cechcruth rognisset ambuaid dontsruth rosinset sairthuaid.
Treb Zabulon slaides feirg, ocus treb Dán daigerdeirg, acuir friglanaige ngluair omuir Galaile sairthúaid.
Treb Ruben, treb Gaid nadchress, fograd frisruth anairdess, nocomeirtnech amasse, ocus leithtreb Mannásse.
Dondleith anair dothreib Dáin sernait sreith slébe Lebáin, frislatbrig slaidi sluaig sréin icaccrich uaig Israhéil.
Annaneos, nuall nadchres, Sidarios, ruad riges, Echeos, glere cengráin, trisluaig sin slebe Lebáin.
Ebron, Gassear, Masheal már, Gabaa, Gesseon, Galád, sé cathracha attaig úaig clainni Israhéil adruaid.
Ri dosfuc triadíthrub trén istrisindsruth n-Eordanen, ri congart cóir cotagaib, dorotacht doib cechoentreib.
Treb Iuda, treb Semeoin séim.
Ri dosfúargaib triananert adóire huathmair Egept, ishé rodasidaig, sliucht slán, forcrichaib clainne Cannán.
For Felistín oscechmaig, for Nathsared, for Galaib, for Arabia conaslóg, for Moáb is for Ammón.
Forbrugaib Abethib ban, forsrethaib na Samratán, fornamaigib, mod cenlén, san chan im sruth n-Iordanén.
For Zeb, for Zebe, sliucht n-án, for Psalmandra, for Ismál, forsliab Sióin, rethaib rad, for Galad, for Iosophath.
For Amalech oscechdrung, for Assur is for Tirum, for Madian mín, mod glanna, for Cisson, for Sissarra.
Forfiliis Loth, línib gial, for Edom, forh Idumiam, for Amorreorum, reim n-án, for Gebal isfor Bassán.
Fortir n-Geth, for Carmill cron, for Terebinthe, for Tabor, for Galgala rochar Dia, formaig Messopotamia.
Fortírib naningen n-úag, Selfaid fritindrem tromslúag, Malaa, Melcha, Egia án, Micha ocus Tersa tonnbán.
Forglinn n-Ammrai, amrai rád, cétna adbai do Abrám, for Seon slanda naslóg, for Samara, for Bethrón.
Forh Ericho, aurdaig slog, for Giluae nglain, for Gabón, forriathur Cedróin cenbreic, forsliab n-amra n-Olaueit.
For cach tuaith trein, derbcenlen, rogabsat meicc Israhel: doreir Dé, bagnim cenchol, rolethsat darsindomun.
Otha Alaxandir ain, aness o Affraic imslain, fothúaid cocrich Med is Pers, rorigset acomaithches Dondleith aníar, aith cenlén otraig mór mara Torrén, fosrugensatar comblait sair cocrich n-orda n-Eofrait.
Mo Dia tricc frisrethchor slamm, rí conic trethnu torann, ri condathaeb oschrí chain, rí centathair dosfuarcaib.
Rí dosfuargaib trianert.
R I Rodasáer uascechmúr arcechn-irgail, réim rogúr, connachasclai cath no crech aned bai Essu atoissech.
Robris for trichait cath crúaid, ruc acoscur anglanbuaid, con-ilur muirech, mod neim, cotrichait ruirech roreil.
Oshunn báth Éssu mac Nún, atoisech tolaib tromthúr, liunsatar cach dib foleith, rodiultsatar a Coimdeid.
Fichi bliadan ocus chét aés Éssu meic Nun rian-éc, cor'hadnacht, fograda greim, in Tamara, isleib Effraim.
Ri robai riambetha bann, dorigni retha retglann, conrotaig cechngrád hicri, inrí rán rodasaeri.
Ri rodasáer uascechmúr.
O Shunn Roscarsat, gnim glé, friadrad rig noebnime, rodasbate plág dibaid, dosrat focachtromdigail.
Dosrat cenbaide fomnad fodóire, fobithfognam, Gussán garg, crodu cechnia, toisech Mesopotamia.
Ochtmbliadna doib, toromm n-án, fodubdoire do Gussán, conastorslaic uad triablait Nathanel amra aurdairc.
Rodasdáer coleir colór reil ri na Moáb Eglón, cotuc Ógeth huad triachath arécin iarnamarbad.
Rodasdáersatar diambríg Sissarra ocus Iabín, condossaersat dicechthracht Diborra ocus Barác.
Fosrordingsetar codían Amalech ocus Madían: gle rodasaer Gedeon cain lafortacht Dé donoebnim.
Diatarfas indlassar lór asindailig réil romór, diafer broen forincnai nglain diambai tart forsintalmain.
Ort trifichit mili mas artribcetaib, gnim n-amnas, inidapad Oreb de Psalmanae Zeb is Zebe.
Bai clann Israhél cachtreib fodóere, fodeirmitneib, cenbuaid, cenbrig, cenbaeg mblat, friarig osunn roscarsat.
Oshunn roscarsat, gnim glé.
Bretha do Gedeon glan glic deich meicc ocus trífichit, rosnort acht oenfer, baliach, ambrathair Abimeliach.
Acht atrula int-ossar uad Ionás toxal natromsluag, bagnim truag dodaing d'aes raith atascomaing foroenchlaich.
Ilardai atoisig cechthreib, nibtar foismid foroensreith, Tolia, Ior, Ioipti óg, Abisson, Abigilón.
Ri rosdilsig doéc thricc nónbur dóib istrifichit, foroencloich cuchtai, cain blai, isann ructhai ambrethai.
Bretha do Gedeon glan glicc.
Genair dothreib Dán, delm ndein, Samson slan, sochla, saergein, mac Manúail, mind mordais máil, dochiniud amra Abráim.
Dochuaid assathír immach, huair badelbda, diummussach, cotuc mnái n-uallaig, trúag gnim, dithuathaib na Filistin.
Ní rosaisneid nech fomeirg, gnimrada Samsóin slegdeirg, feib lor doranic, tuc ndein mór docech hulc ochlemnaib.
Trisluag nasinnach, sliucht nglé, doloscud nafinemnae, triasinfidba cnáma crúaid, dian-erbailt míli morsluaig.
Triasinfodb ngell nglan, triasinceist cruaid cáin comram, triadoirsi, tarbach clissiud, dian-erlai uadaib diatreib nacathrach doforbrissiud.
tren asnatricumrigib, trianan-indriud centlathe cosluagaib cechoenrathi.
Mori reil rígda rathmar dorigni firt n-imathlam, diambai icselach naslúag Samson slan, serig, slamrúad.
Diambai in-hitaid osindleirg ocslaide inchatha cródeirg, dia rodáil dó Dia dig dolind glan asindfíaccail.
Dianmert fodein truag cumma doberrad amormungga, bade bai andith iartain andegdoenib in-oentaig.
Samson slattra slaidi slúaig, ba mál machta mac Manúail, nifrith amacsamla sain isindamsir rogenair.
Genair dothreib Dán, delm ndein.
Genair gein airmitnech án Samuel óg, ettal, imnár, mac Elcanna, glan abbeirt, ocus mac Anna ambreit.
Alcanna, crichid agreim, de Namatha ósleib Effraim;
Anna, bási aben combúaid, máthair sainsemail Samúail.
Basui, basacard sruith, saer, bahalgen, craibdech, glanáeb, bafaith humal, ennac, óg, friforcital namorslóg.
Rí dorat digail iartain forh Eli conamaccaib, Samuel iarsin, srethaib smacht, sechbafaith, baprimsacart Oshunn báth Essu combúaid coamsir saindil Samúail, nibae dib cotacoimsed doprimfaith noprimthóisech.
Ri dasfuargaib, milib scel, fortirib macc n-Israhél, diathuaid batrénfer badech, rogénair gein airmitnech.
Génair gein airmitnech án.
Bahuallach for Dagon dían, diahídal immid anrían, arc Dé cuce rian-ócaib, iarsligthib, iarprimrótaib.
Diatardad dígal cotrén fortirib mac n-Israhél, icind Hele conachlaind, dochuatar huile imbadbraind.
Diatorchair dib isinchath trichet mili fer n-armach, imdámac Hele andiis, Ofne ocus Finees.
Diarucsatar leo indairc Filistín feib dosrimthairc, línib gelglor conangrain dothempul dérmor Dagain.
Or'siacht co Dagan diathaig airc in Coimded cumachtaig, dorigni dé min islúaith, rochlaemchlai gne 'sindoenúair.
Mór domilib, buiden mbras, dorochair dib, delm n-amnas, rodosnairg Dia, toromm ngle, arairgabail nahairce.
Cid nahí naherbalt díb rodospianta fodimbríg, lotar forru immach, mod ngle, conara an-imthelgthe.
Arcc indríg reil rígi áir morchoimded nime noebnair, robai ann fogris grada secht mís caine comlána.
Tuargabad indarc corath fordiócbáe cendomnad, al-loeg fogaile cachta, até caine, comblechta.
Rochumrigthe leo dondairc cuibdigthe feib dosrimthairc, fuath lochad landai lordai, fuath nan-ainne erordai.
Ri rosnordaig nadibai cosinn-airc cenimmarbae, iarconair chóir, crichid scél, cotarrasair forambel?
Batar ann túatha frifeis dianidainm Bidsomieis, dosrinolsat, toga ngle, doimcassin nahairce.
Acht chena insluag, lathar ndil, dodeochaid diahimcasin, trifichit fer feochair glóir, bamarb uadib fochetóir.
Cáeca mili, medar n-úag, iarsin bamarb donmorslúag, dontúaith dathglain, dine ngle, imchathraig Bidsomite.
Bidsomite foidit scél cosluagu mac n-Israhel, cotissed nachslúag dib de coluath arcenn nahairce.
Dodeochatar natúatha cuce, caine, comlúatha, d'fáilti fria, cenait n-uabuir, frihairc indrig roruanaid.
I Arsin cotucsat hifén indarc docharraic Abél, argra de delbais cechcath cotegdais Aminadab.
Elizorus rigdu rath, dochinud Aminadab, fricacart cáin, caingen nglé, bahé sacart nahairce.
Indarc amra, ilair blad, in-adbai Aminadab, robai fichit mbliadan mbind isintúaith Cariathiarim.
Corodmbroe rí betha bailcc, rodclái triagertha comthailc; badremun degrach dochath, sechba menmnach bahuallach.
Bahuallach for Dagon dían.
Oshunn dorúacht indárcc úag darmórtíri, darmórtuath meic Israhél, cosreib sáil, rothinolsatar oendáil.
Friinnarbu n-idal n-él dothirib mac n-Israhél, dorinolsat, srethaib srath, combátar huili im Mesbad.
Roráid Samuel, snímach scél, frisluag n-írach n-Israhél; 'doforfua digal cechmaig icin forn-idal n-angbaid.
'Manichuirid húaib coluath ilar forn-idal n-ollmuad, derb doforfua digal tinn oríg nime náir nóebfind'Doratsat réir n-De cechdú meic Israhél fiadchainchlú; rodosslechtsat do Dia dil iarsin cenadrad n-ídail.
O shunn atchuas iarfír doslúagaib na Filistín, dodeochatar conacath cucu corice Mesbad.
Roraidsetar, érim n-úag, meic Israhél friimlúad:
'corob linni búaid donchath guid in Coimdid cumachtach'
Adropart audpart triarath isrogaid coduthrachtach, Samúel dorig nimi nél, darcenn clainne Israhél.
Inrí thuc inn-arcc forcul immusracht darcechmórmúr, incechairm, cechdú, cendín dorat maidm for Filistín.
Ri dorat digail cendín forslógaib na Filistín, oscechthracht frisratha smacht indarc oshunn doroacht.
Óshunn doruacht indarc úag.
Ohel, Abía, erctha buáid, dámac sain segda Samúail, nibatclithemail 'moscél, brithemain mac n-Israhél.
Ecoitchinn eat frigním ngann, frigubreith, frigúforgall: badimdaig díb, tola trén, sloig mora mac n-Israhél.
Linib treb dál, tola nglé, otha Dán co Bersabe, dochum Samuél cosindrath dodeochatar co Ramath.
Gadatar do Dia, delm n-úag, isgadatar do Samúal, fricathu, fribruth, fribríg, conábetis cenoenríg.
I Arfacht dóib Samuel frisreith:
'cid tachthi Día forcoimdeid?
forríse isferr cechríg ráin, ardruire nime noebnáir.
'Fónmissi robriss recht réil foirb ritecht darbforn-amréir, arforfelmáine cenlén, adegdáine Israhel'
I Arsin roraide inslúag an-athesc fir fri Samúal:
'friimmad mbrig mbuidenn mbla niruibem cenríg ndóenna'
Rooirdnistar Samuel faith Saul mac Cis conglanbaig, frisoerbríg ndúasaig, deilm ndil, dooenríg uasail.
O shunn rogab ríge rúad Saul digrais daigermúad: rodaslin galma ocus glóir clanna ámra Iacóib.
Connabetis cenrig rain gádatar huili ahoendail: romiscnigset, mílib scél, Abía ocus Ohél.
Ohél, Abía, erctha buaid.
Nás ri Ammón, aurdairc rád, dorat smacht forsluag Galad, cosúilib dessaib tennaib dogait asacoemchennaib.
Conaclannaib rosdoeraid, gnim nammail fodubroenaib, cocoicthib trenaib trommaib, cocroicnib díanglédrommaib.
Rogáid slúag Galad cogle for Nas ossud sechtmaine, dus infoigebtais fonim nech donech an-imditin.
Foidit atechtairecht trúag co Saúl is co Samúal, dus infogebdais nert n-óg, nos-ainsed forslúag n-Ammón.
Dolluid Saul iarsét sen, sécet míli, cenimlén, ocus tricha míli mass, doslúagaib n-Iuda n-amnas.
Rodobris coslattra slán for Nás cath calma comlán: bahé achetnacoscur nglé iarnagabail ir-rige.
Doluid Sául, gléraib cath, cotúatha n-Ammon n-engach, tor troeta triáth, sas naslóg, roiad im Nas ri Ammón.
Nas rí Ammon, airdirc rad.
Coscur n-aili trén túargaib, diar'maid forsnamorsluagaib, con-immud muirech, mod n-án, ria Sául, rian-Ianothan.
Diatancatar cucu intslúaig Filistín feochair firchruaid, nicondilgud acht congail, diandibdud, diandianarggain.
Dodígail Náais, noithech ág, for Sául, forslúag Galad, cocath gér geimlech, gnim n-óg, icoemthecht neimnech n-Ammón.
Díarmide daigrech dín drong daigrech na Filistín, tricha mile cairptech cath issé mili fer n-armach.
Lotar lín ateglaig dein bagním dedgair coanaimteib, dámíle la Saul slán ismíle la Ionathán.
Cofopartatar inslog na Filistin, nan-Ammon, corálsatar og glanóg ngrinn for Ammon, for Filistim.
Macc Ciss óragab ríge robris formór n-ilmile, rosindre iarcoscur glé, dorigne coscur n-aile.
Coscur n-aili tren túargaib.
Fecht dodeochatar otír fianna feochra Filistín, sluaig sin sirden frislait srén dodilgen mac n-Israhél.
Arim asluaig, slicht cenchol, línib atuath, atromthor, secht mili fer, ferr cech ngail, con-armaib, congascedaib.
Tinólsatar, tola tren, slóig mora macc n-Israhél, bahuamnaig triamnaig diatraig combatar uili in-oendáil.
Cororaid mo Rí noebnar sech cach n-oen fri Ionathán, condigsed íarfoimsin fir do'rfaicsin sluaig Felistin.
Dochuaid Ionothan forleth aoenur 'saarmiger, coromarb díb, díni nder, fichi mili fer fortrén.
Ri dorat digail, delm n-án, forrígaib rian-Ianothán, o Machim, comílib slóg, cocrich n-iraig n-Achilon.
Nir'línaib fer, formnaib snas, lainib ligdaib, ler n-ernmas, nisnacht osbrí brigda brass, acht mo Ri rígda rinnmas.
Rucsat réim, rod rainni sloig, dochlod clainni Iacoib, fribríg bert, fricumtach ngal, otír fecht dodeochatar.
Fecht dodeochatar otír.
Ri roraid fri Samúel súg con-erbarad fri Saúl, condechsad lín athor triath cendil d'argain Amaliach.
Conátuctha lais ambrat, étach, nahór, naargat, atairbirt uili frilár, etermnái isfer, badergár.
Centáin cethra, cengraig cóem, centróetu muc foroenróen, connátuctais leo coatech almai gabur nachairech.
Dodeochaid Sául iarsein cosindneoch fuair diócaib, coroslig seirgib selggaib, díglaib demnib drumdergaib.
Tri cét míli, maith inscél, doslúagaib mac n-Israhél, ocus deich mili, mor mbla, diocaib treibe Iuda.
Rosaraig Saul nasluag ani roraidi Samúal, tuc leis toirti attír natriath, ocus tuc ríg n-Amaliach.
Togach rohiccad infiach fri Agach, fri Amaliach, osbri niblaith abríg buan in Ri roraid fri Samúal.
Ri roraid fri Samúel súg.
Badebthach fri Saul slán Dia deoda, dechrach, dermar, diar'anacht Agach, rad nglé, diar'sáraig aforngaire.
Samúal cenanad rosiach co Agach rig n-Amaliach: rochind aaided n-ada fochlaideb in Galgatha.
Rí roraid fri Samuel faith athesc n-inclithi n-imtlaith:
'inn-ined Sául, slicht síd, deni lat oirdned Duíd'Ri doraega, rúathar nglé, Dauid degmac Iessé, or'bamac slán secht mbliadna dorat fográd chomchialla.
Rí betha binn, búan ablat, arcrúan ngrinn, arclithcomnart, dondindlach sainti 'masech acht badimdach, badebthach.
Badebthach fri Sau l slán.
Inrí dosfuc sechinslóg Abimelech co Moób, aben isadámac, cain blá, dialuid o Bethil Iudáe.
Abimelech, censíl mbrón;
Nóemi, Malléon, Celleón, Orbba friluth, líth ngarta, ocus Ruth Moabdita.
Dodechaid huide fata Ruth rochain Moábdita la Nóemi, mílib bla, cotoracht Bethil Iuda.
Rooentaig iarsin fri Boz mac Salamoin, nirb'anfost: húaide rogenair iarcéin mac diarbochomainm Obéid.
Salamon slan, srethaib séis, bahiarmhuasede Fares:
Fares friglanail, gnim nglé, bamac Tamair is Iudae.
Ruth máthair Obed, rád ngle, Obeth athair Iessé:
Iessé, cendimess díth, baathair díles Dauíd.
Duíd togu dodelm glé bai fechtas ichingaire: dofarraid leo, lan dogail, coruc caerig diacháireib.
Cororaith foróenaib ríad Dauid aoenur 'nadíad, triagradaib achoiblid chain, cotarraid inleoamain.
Coforbart Dauid dána, coleomain nalonnbága, cotuc trialáeschur cenchleith asachráesluch incáireig.
Rofersat cumleng ngradach Dauid 'sindleo lonndbágach: tressiu Dauid, tolaid crich, lafortachtain indardríg.
Inrí dosfuc sechinslóg.
Rothinólsat slúagad sír tuatha feochra Filistín, con-hilur mbuada, mor scél, cotuatha mac n-Israhél.
Con-immud sleg ocus slúag, conniurt curad claidebruad: batrén roindled leo insain dian-inred isdian-argain.
Dodilgenn androng ndalach, amban, amac mórgradach, diacor diacrichaib, mod cert, diafichaib aforaithmet.
Sinsit cenerbrón donchath inslóg dermor diummussach, congabsat longphort nglám ngle forlár glinne Tribinthe.
Eterfocus ocus chián dorigset huili comtriall, intsluaig cendil, tolaib tlacht, diatuaithtir rothinólsat.
Rothinólsat slúagad sír.
Tucsat leo trénfer n-írach diarb'ainm Gola garbgní mach: nirb'fer suairc sochraid oslóg: bahéo duairc dermór.
Matud mógda merda mend, mor d'étuch aimthimchell, inaairdde, adbul deil, secht ferchubait core sein.
Lurech imme, garb achruth, fricomrac, fricathugud; cóeca dochétaib unga robae innacomthrumma.
Bái slind agae fiadcachdrung secht cét unga doiurn, cocraunn chain, crichid, cumma, remidir déil damchunga.
Ahiallacrann humai glain otha aglúine cotalmain: dohiurn glass rochummad, cathbarr immachertmullach.
Claideb gér garbda 'naglaic, méit claidib garmna comthailc, scíath forachliu, niclithi, balethiu indá damseche.
Fer cachlaithi lais il-lén dislógaib mac n-Israhél, nifrith díb oenfer foleith folilsad arái ngaisceid.
Gola granna congail gluair, dána fritola tromsluaig, frisrengal nirb'súairc asmacht, batrénfer duairc tí thucsat.
Tucsat leo trénfer n-irach
Giabdarilardai intslúaig clainni Israhél adrúaid, rosgab crith, gléraib ellach, rian Gola ngér garbgrennach.
Dosrat hituaim immondeil, roscacht cenhuail, cenergail, glerden roscnái sechcachndáil, trénfer cechlae diandigbail.
Rolin toirsi, rogab ferg, Saul slisfota slegderg, fer cachlae laiss, ciarbobin, domarbad diadegdáinib.
Saul mac Ciss croda, ger, ri cóir clainni Israhél, rogell aingin cenmeth frióenfer dafinggebad.
Dosrat frisním, serig sel, cendín demin diatairchel, trúagdai garbdai cennachtlí ciamtaramrai ilardai.
Giabdarilardai intslúaig.
Dodeochaid Dauid amné, ossar clainne Iessé, isindinbaidsin othreib, 'sin slog colón diabrathreib.
Cocuala incóe, nuallaib nél, bóe forsluagaib Israhél, acomruc désse cenchath, fer cach lae díb nomarbad.
Roiarfacht Dauid cenchleith isinphopull diabratreib:
'coalog dobeir no ciarath inrí dondfiur nombífad'Atchuadatar inbráthir, briathraib bithib bithblaithib, do Dauid, cenní iarcul, feib léir rodgellai Saul.
Rogellai Saúl mac Ciss ahingin cendil n-indliss, lacachmaith do doberad dondoenfiur dafingebad.
Dauid dualach, tolaib gal, bahé inset sluagach salmglan, badeccair taidbsen diadrech isindaimser dodechaid.
Dodeochaid Dauid amné.
'Regatsa' ar Dauid cenlén, 'co Saul rig n-Israhél, cotuc aingin cenclith is coromarb incóraid'Gabsat acharait cechcruth achosc isa chairigud: diabraithrib robogábud alabrad noaimrádud.
Roraidi Dauid cotren fiad dagdáineib Israhél:
'fingébsa infer hut dontslóg, istábar dam adaglóg'
Rogellai Saul iarsain do Dauid cenimresain aingen dó, demin scél, agrad sechclainn n-Israhél.
'Ainige fris, foglóir glain, ameic Cis chóir comramaig!
cendimiad imchoible cruth, cofírian diafírugud''Rótbiat limm anige intslúaig fotheisc sainigthe Samuáil, feib thorgaib bríg imratha fom'forgal fein fírflatha.
'Enech Ioseph uascechdu Moisi, Iacob is Iessu, henech fodeoid oscechdáil uaisliu doib Dia Abaráim.
'Huaim dait fricechndáil, delm nglé, frit'laim, ameic Iessé, frisotharfa dochor cain acht coromarba incoraid''Muirfetsa Gola, gním ngle, bihé cora arcardine, biaid mobríg bág forassa, doreir morig regatsa'
'Regatsa' ar Dauid cenlén.
Luid cenlurig, lathar ndein, Dauid arcinn indfirsin, cengae, censcíath, cloithi bann, cenchlaideb cíar, cenchathbarr.
Rogab cóic clocha cengráin atraig intsrotha dermair, dodosrat fein fribuáid innathéig n-uaig n-áigarda.
Gabaid cloich díb, bagnim ngér, sréid huaid isinn-aer, roben Gola iclethi achind, corocht conice ainchinn.
Doluid Dauid cucai iarsin, gaibid dó achlaideb fessin, cotuc achenn triagail ngúir, combóe forbélaib Saúil.
Dauid cenbini adreth buáid oruirig nimi noebuáig, nitrúag dluige ríanadreich, baluath luide cenluirech.
Luid cenluirig, lathar ndein.
Atrachtatar nadaslúag donchath croda claidebrúad, doimruachtain cinn icenn, doimthuargain cocomthenn.
Frifúrad nangrúam nglorach nacúrad, nacruadchorad, colin androng ndían ndaigrech, bátar ciai iccomclaidbed.
Ri dorat triall forsincath rian Dauid ndian, dássachtach, coroemid incath cendil forslog faelid Filistín.
Bai crú garb darcorp centlí icath glinni Treibinthi, diatorchair dib, toromm nglé, séssiur cóica coicmile.
Slúaig na Filistín fonél ocus slúaig mac n-Israhél, nírbuchian friginol ngal tinól dían atrachtatar.
Atrachtatar nadaslúag.
Oshunn romebaid incath rían Duid cosinmórrath: atbered inslóg cogúr:
'ferr comor indá Saúl'
Ocmolad Dauid, delm n-uag, sech Saúl, sech inmorslúag, babind acéol ngrinngel nglé innan-ingen n-Ebraidé.
Intan baóenmíli aig oc Saúl conaslúagaib, deichmíli mora, mordíth, dorochratar oc Dauíd.
Tinól Dauid diluth glan friherud nahairmiten, cetheirtréin tairbbig foleith dichairdib, dichomdíneib.
I Arsin tuc fobríg buadaig ingin Sáuil srethsluagaib, Míchol mór, mó cách ngaine, dohinchaib nandagdaine.
Or'ort Gola, cruach golach, diambái inslúag 'coamormolad, lammac croda congail baduairc laiss aimcasain.
Intslúaig indruirig combríg inmuirig immonn-ardríg, bafaelid cach díb dialuid incath oshunn romebaid.
Oshunn romebaid incath
Dorigensatar sid slan Dauid ocus Ionathán, íarriaguil Dé, fochucht chain, friaré hifut asaegail.
Dorat Ianothán iarfír huad aheirriud do Dauid, eter etach friríad rath, eter gae issciath ischlaideb.
Rochinnset acotach cáid cennach cocad imchomdáil, cidolcc, cidmaith, triabith sír, etir Sául is Dauíd.
Duthracair Michol cenmeth abráthair, aairchinnech, ambith icairddes cendíth Ionathán ocus Dauid.
Bái Dauid foglórai grad iarcórai fri Ionathán, innathig fomíad, fecht ngúr, octriall dothecht co Saul.
Rogab Míchol, medar fír, cotrebar tinchosc n-Dauid:
'nidechais frislemna scel, coríg n-ergna n-Israhél.
'Náteig cotdiss, agass glé, comac Ciss cencommairgé, babaeth meni adair rún, nátabair toeb fri Saul'
Doluid Saúl frisnúad sid coluath dothegdais Dauid, fritairsin Dauid ifus cenaigsin, cenfurachrus.
Induair dodechaid, tarm trén, ri croda clann n-Israhél, ann dothaet Dauid, delm ngúr, immach forsét co Saúl.
Sernai Saul insreth slain imthreib n-Dauid commórgráin: roiad marnathraig, níth nglé, imchathraig meic Iessé.
Mar'tchuala Míchol inmbreis conrúala insluag 'montegdais, rothinól dintoirt tachtai nalínbroit, nahanartai.
Dor'imthas, bahé ingnim cass, ambé findchass fíramnas, rosuidig cosuairc naslaimm immuacuaird immoncerchaeill.
Conderna fúath indfir de colúath innagaethrige, feib ba bés bith icétlud dogress doib foainétgud.
Rogart asdorus immaig smacht solus Saul sáergein, roraid comall, monor nglé, 'infail tall mac n-Iessé'
Roraid Michol, mín aguth, fri Saúl diachennsagud:
'menipcél críntaig dochath mochen tíchtain degathar'
'A Michol merda, menmnach, gelda, genbda, comdelbach, taet 'mach fochléire cachta doché ile, dochomalta'
'Aní condnigi, ameic Ciss, achlí gaili ceneisslis, atá sunn, cennach gláim nglé, eter daláim th'inginé'
'Ciabeith dolám, lathar nglé, dardrochmac n-an n-Iessé, ninanais fritindremm tinn, ahingen Achinoym''Cidnech badmó miscais lat, arí Israhél con-armacht, tissed ríandígla fom'guth, nirígda duit mosárgud''A Míchol mer, menmnach, mas, ahúa engach Athemas, nítbia frit'dil ndogra nder, rígdomna mac n-Israhél'
'A meic Ciss fort'glonnaib gaib, nabris fordochommorgeib, na báid triaderbága trén, cenn n-erbága n-Israhél'
'O dorala, rúathar nglé, frim'thala mac Iessé, duit, abé féne fechtach, nibacéle cridserccach'
'Ameic Ciss clechtaig, gnim nglé, nahettraig mac n-Iessé, tairinn thogail gnáthaig ngil, nasáraig dodegingin.
'Násáraig Ionathán uais congail gnáthaig, corochrúais, cenolc, cenainces, cendíth, rogab cairdes fri Duíd.
'Nasáraig Samuel fáith finn, congab grad núalnar, náebdind, nasaraig cengáisi nglór Máisi, Ioséph, Iacób.
'Nabris báig n-airech noláech, noainech nafer fírgáeth, nagnáthaig ni assia doscél, nasáraig Dia n-Israhél'
'Cia dobertha dam frimthóir, aben, cét n-unga ndergóir, argais galais no gart ngle, nianais mac n-Iesse.
'Rodonanacht Dia donim, cain glanalt cenimresain, fográdglunn, cenchúairt nglassa, dochúaid uait donfabullsa'
Foruirecht Míchol nanníth, cendul indegaid Dauid, corocht Dauid, reim iarruth, icéin in-oen nandithrub.
I Arsin adcocrat cencrad, Dauíd ocus Ionathán, cor'chinnset cenchíthu cess triabithu 'nambithchardess.
An-óentu dogress cechcruth, atóebtu cendíscailiud, fofiadnaib indinngnaib gal iartimnaib dorigéntar.
Dorigénsatar síd slán.
Bái Dauid 'sa druim frifraig fecht fiadindríg 'sindrígthaig, focháinbuide nandrong ndál, in-oensuidi is Ionathán.
Luam laidi fochaini cruth, gengaili ocairfitiud, dondríg, dontslúag, centeidm tind, icseinm athimpáin téidbind.
Dauid indratha, réim saer, bafotha flatha fírnoeb: sephain seol salmda osbla, baceol n-amra n-adamra.
Basegunn séim ascechmud archruth, archéil, archoibliud, lasinsluag sóer, soismert sid, bind leo coistecht fri Dauid.
Ciarboairfitiud lacách linib tairchitul ndermár, iarsét slemun, sechinslóg, dochoid Demun i Saól.
Sreeis Saúl uad insleig for Dauid isindrígthig, triachlár cruaid itoeb achinn robidgc ingái gluair gerthind.
Atraracht inslúag istaig, batoracht núall integlaig: indar lacach gae indríg robáe triamedón Dauid.
Atraracht Ionathan ard coruc reim ruanaid rogarg, cor'idnacht Dauid, toem nglé, uad coóen nafidbaide.
Rochathaig cogarg, combríg, friaathair, frisinn-ardríg, rangab guba, rochlói cruth, ardula diasarugud.
Ferais Míchol debaid tinn fri Saul, fri Achinoim, nochor'bo choimsech acath, batoirsech, batromdebthach.
Ferais inslúag athber ngúr forsindríg ruam, for Saúl, adul censamsúgud sid, diasárugud im Dauid.
Mac Sauil slaide glonn ngal badúscud lonn leoaman, rosoer cenchíabair cachta achlíamain, achomalta.
Ri rodnanacht forsinmaig, cenámarc ondleoamain, hé rosáer cenbuide indríg isintsuide imboe Dauid.
Báe Dauid 'sadruim frifraig.
Dorigni Dauid, deilm n-án, comarle ocus Ianothán, imdul cencleith frigail gúir, cenbeith itegluch Saúil.
Roraidi Ionathán fris:
'Saul natabair d'eisleis, an frit'gairm ifail sunn sel naclochi dian-ainm Ephel.
'Cofesser friselba síd inmaith frit menma indardríg.
indeil dúrchathach natres, no'ndúthrachtach frit'amles.
'Dotrua comarda uaim, bid sodamna frit'banbúaid.
imdul reut, recht ngúr ngle, nothecht arcúl dorise.
'Fochuriub uaim saigit snéid, féig friglaineilc frit'glanchéil, airet rosso, réim corath, cid icéin nofaicserad.
'Mad hicein chingges cenchess ber cheim cinnes dot'lanles: menipcían frisoirchi sain toirchi codían dorígthaig'
Dochúaid Ianothán istech, cosindríg, cosinteglach, condessid censil ndogra innasuidiu rigdomna.
Roiarfacht Saúl frisním d'Ianuthan scéla Duíd:
'ciabaile ifail, delm nda, dofer comtha comdána?
'Ciabaili ifail immaig drochmac Iesse angbaid?
nithoracht fiadnachdrung tra sunn in-oen naláasa'
Atchuaid Ianuthán, án aig, dondrig rán innarígthaig:
'dochúaid, cendechel, deilm tra, diathreib, do Bethil Iudá'
Roráid Saul frisnuad sess:
'cia istslúag nádigni m'amles, tan istussu rogni inse, adrochmeic namerdrige'
Dochúaid Ionothán immach combái formúr nacathrach, feib nognathaiged cendíth dús inrathaigfed Dauid.
Focheird cenlén onmúr 'maig airchur trén forsinn-ailig, segda, sodalbtha, slicht nglé, icomartha cumnigthé.
'Máta nech iconcloich thall'
ar Ionathan nírb'imgann, 'orthad colúath, táet cotricc, isléced uad insaigit'
Rí roleth brat nimi náir imthoebu talman tonnbáin, ocus gréin ngúir conalí, diaréir cachduil dorigní.
Dorigni Dauid, delm n-án.
Luid ass Dauid, tolaib rath, cengáe, censciath, cenchlaideb, iarcálaib garb rogáel gail, fácaib aarm 'sindrigthaig.
I Arsin dochúaid fochucht cacht co Achimilech sacart, cotormalt leis, gleire guir, bargena réile remfúir.
Cianchacht imchangnib cuirp criad, roiarfacht Abimeliach, do Dauid r'iarfacht cucht cain, 'indatglain lucht dotheglaig'
Dorat Dauid teist iarfír ifrecnarcus indardríg, cencomrac dó frimná imne re trilá is teoran-aidche.
Robái cenglorai, cengeis, claideb Golai 'sindeclais, fribrig mbladailc fiadcachslóg, iarnathabairt do Saól.
Roráid Dauid ciarbodalb, 'olcc dul icéin cendagarm, fritala indrig, rúathar mbras, domrala triatinninas' Do Achimilech nirb'folith, rofer fáilti fri Duid, ocus doridnacht do immach, claideb Golai gér golach.
I Dumeus atchúaid inscél do Saul ríg Israhél, Dauid colucht rabolíach, rochaith bíad Abimeliach.
Nitrúag fúair fáilti fosmacht Dauid icsluag nasacart, ocus ruc cenloga leis claideb Gola ceneisleis.
Luid Saul cechthucht iarmbrath corágaib lucht nacathrach, ort slúag nasacart cenclith, coiciur arcethrifichtib.
Rosnort iarcétrud agleo in-étgud, ephud lineo, labruth mbrathlaig, bág amné, 'sinchathraig dian-ainm Noué.
Acht itrulai oenfer díb corice tegdais Dauid, Abiathar conablait, macc Abimeliach sacairt.
Romiscnig Saul, gnim nglé, Dauid mórmac Iessé, coforcongrad lais, lethan scél, nabeth forcrích n-Israhél.
I Arnafocra domac Ciss Dauid nitharat eisleis, cennachtechel dochuaid ass, ruc atheged co Achess.
Roimraid cách fiad indríg intrath dodeochaid Dauid, 'innhé seo inclí glanna Dauid ri natalmanna?
'In dosom labras inslúag nan-ingen n-amnas n-adrúad:
'ort Dauíd derb deichmili, ort Saúl serb óenmíli'
I Arsin rongab galar gér, frisním calad nirb'imthrén, corochumscaiged achíall, cotunscanad sic cachn-anríad.
Cororaid Achis triasním, niharaithis for Dauíd; 'berid uain cenmíad immach induini ndían ndásachtach'
Luid Dauid, linib aslog, hitírib minib Maob, con-aes lathair, con-aig thaig, coamáthair is coathair.
I Arsin roaittreb coog indess im-Maffa, im-Moób, brig bladmar rogab Maffa primadbar indfirflatha.
O roathain fiad inslog aathir forrig Moob, fo Israhél, ilar crích, iarsin ass doluid Dauíd.
Luid ass Dauid, tolaib rath.
Saul iarselaib frisním dorat mebail for Dauid, diatardad Míchol fogreis do Alathi mac Lais.
Roráidset coleir coluth amuinter fein fri Saúl:
'biaid nech imbánugud Dé dosárgud meic Iessé.
'Digelaid do Dia cechcruth fort fein, fort'clainn, fort'chiniud, Dauid fridalgud nachdil dosargud 'mochetmuintir'
Tuirid natuath tinach trén, ilar nuall mac n-Israhél, cotrethnaib iarsrethbruig súg, bátar debthaig fri Saúl.
Saul iarselaib frisním.
Bóe Dauid ré mór foleith fofuacru, foinnarthaib, fodichruth, foclére greim, indithrub slebe Carmeill.
Icailltib Séb, srethaib sleg, imrulaid Dauid tonngel, isleib Síon immallé isindithrubaib ainge.
Secet caini gascid glain diocaib friimmargail, do Dauid iarfír frifraiss, bahé alin foralongais.
Bantrocht coem, corcarda, cóir, conatimthaigib dergóir, drong n-ingen, drong ngilla cert, friatindrem, friatimthirecht.
Friseilg, frifiadrad fogrâd, cenmeirg friciallrad comlán, conafein húathmair cenlén, fortúathaib mac n-Israhél.
I Msliab Carmeill docachleith cengarbgreim friachomaithcib, bamenic nodechrad dáil imchethraib n-aidblib Nabáil.
Nabál i Carmill rochlos gabál gremma icomaithcheos, balcbethraid osbetha blá, aittrebthaid indithrubá.
Abigail, glan agreimm, ben Nabáil slébi Carmeill, set suthach, slicht nádchelar, banscal cruthach coemtrebar.
A almai aidbli cenmeirb im Charmill docachoenleirg, míli dogabraib frigleith, teoramili docháireib.
Dochúas o Dauid coathech, inbaid lommartha cairech, co Nabál frigabáil nglé, diaglanáil imfeis n-aidche.
Araburba friaig thaig isarchumga amenmannraid, Nabál sin slebi Carmil rofemid immoenbargin.
Coic muilt, dacét mbargen mbil, dacét mías docharicib, daphaitt fína, iarset sid, ruc inben lee do Dauíd.
Cethrib cétaib gilla cain iarsétaib friimmargail, conarmrath tánic 'nadáil Dauid domarbad Nabáil.
Ferais inben fáilti fris, fri Dauid cennach n-eisleis:
'cucut tucsam forset sain, nifailmet darth'airmitein'
'Manithorasta modáil'
ar Dauid frimnái Nabáil, 'imbarach 'sinchamair chain nobíad Nabál cenanmain'
Nabal nemnech, gemlech, crín, attib tadail dorofín:
'sindechmaid lá, líth cenchol, bamarb Nabál aoenor.
I Arsin tuc Dauid cendáil Abigail mnai Nabail, dosrimthos dó Dia donim, con-innmos, con-innilib.
Inrí robennach sechcách Dauid frihellach n-ollgrád, secht dé badichmaig cendíth isdíthraib imbai Dauid.
Báe Dauid ré mór foleith.
Sephi, niptar seccle slóg, atchuadatar do Saól, 'Dauid dichmaig, doig notcheil, 'narndíthruib, 'narnderriteib'
Doluid Saul, nisuail sain, lín aslúaig conaarmgail frigním ngúr cumtaig catha, combái ictúr indithruba.
Rosuidiged longphort leis, bagním comnort ceneisleis, rosainig cosrethaib sét formaigib nacairechtrét.
Fofúair fiaddínib athuir huaim itírib indithruib, frignim cinti achuirp cachcruth luid inti diaimthelgud.
Dauid cotriathaib darb'bai bái in-iarthur nahuamai, tréin iartimchul daire daill, conaféin, conafairaind.
Roráidset fris, réim cendíth, amuinter féin fri Dauíd, 'feib tharngert duit, rem cenbrath, innossa rochomolnad.
'An-dorarngered ochéin dorairbered fot'huagréir, iscían inbúaidsi fosmacht, isindúairsi doroacht.
'Mór intuicthiu o Día dil, duitsiu, a Dauid toebgil!
osdálaib tharaic triablait fot'lámaib dodergnamait.
'Gaibther doclaideb ger glé dot'reir, ameic Iessé!
naroa dál derbdrong immach Saúl slan serblonn sirthech'
Atraracht Dauid iarsin ocusrochoisc amuintir, badechrad fodétgail dúir doletrad étaig Saúil.
Dodécaid fein, febdai glonn, Dauid delb dreim dodrong, cor'letair, gním ndetlach dúr, inn-étach bai im Saul.
Cia dochuaid Saúl immach asinduaim isinteglach, rogaba friglamma gné nimbai samái la Sephé.
Sephi, niptar seccli slóg.
Dolluid Dauid dána dúr aidchi sáma co Saúl, coruc agái cumnech cóir, lacúach ndruimnech ndergóir.
Ingái robae itóeb achind, maroen frichúach coemgrinn, ruc Dauid, bagéire gúr, indédesin o Saúl.
Manbad omain Dé donim glé fricachcomul cóemdil, frisretha sell nagreiss gúir noberad leis cenn Saúil.
Dorigni troich ndorchaid dé cotorchair icath Giluáe, nimbái suidi saigthi síd ondaidchi doluid Dauid.
Doluid Dauid dána dúr.
Cein bae Dauid dichmaig, dil isdithruib 'coaimditin, bacomaithech, glére glé, Nabail slebi Carmelle.
Corothafind Saúl ass, latochim abag mbladbras; luid friadintrén, narbodis, itir n-Ged coriacht Achis.
Dorat Achis, glérib crech, inchathir dianidainm Siclech, conatír, tolaib dliged, do Dauid friaprímhined.
O roaittreib Dauid dian i Siclig conamormiad, isé aainm oshain illé, Siclech án nan-Iudaidé.
Fecht dochoid Dauid cengreis dothecht slógaid la Acheis, daraéissi tanic crech, cor'ort, coroloisc Siclech.
Nir'leicsetar leo nacein Dauid sluag na Filestein, artessed Dauid nachdis fofuacru uadib d'Achis.
'Arnáronfuapair cosneid mac Iesse meic Obéid, niraga linn Dauid trén dochath frisluag n-Israhél'
Nirelic Dia Dauid dil dothuilled intslúagaid sin, ór ishe sin, srethaib slóg, fecht diaromarbad Saól.
Tan dochúaid Dauid iarsain co Achis conasluagaib, fúair adún ndonn iarnacrod, Siclech, lomm iarnaloscod.
Centech, centegdáis, delm nglé, ceninnmas, ceninnile, cenduine mbeo fonim nél n'innisfed dóib nachn-oenscél.
Cenmná, cenmaccu, mét ngal, cenór, cenargat n-allmar, censosid fritoirsi atraig, tarmairt Dauid ahaidid.
Luid Dauid indiaid intslóig coroacht cosruth Pessóir, cofuair fer d'aes indfechta iarfemiud ahimthechta.
Dó dobreth biad cenbrath la Duid diacomnertad, ruc eolas uair narboscíth dochum intsluaig rian Dauid.
I Arsin dochuaid Dauid ass cotrib cétaib, gnim n-amnas, fogeib dacét cóir cachta fós iarfemiud imthechta.
Mebaid forru, bafúam fír, forsintslúag mór rian Dauid, cofárgsat centuili ndala huili cruid angabála.
Gabais insluag raind indfaidb, gluair iarnangalais glégairb, cenní dondini bai ifus hisuidib firi hiforus.
Nirelic Dauid, dalb tenn, acht rainn nafadb cocoitchenn, doib icein congrad cengreis, cobráth combad beim forais.
O dochuaid co Achis n-án fofuair mathius commorgrád, congail glé cech cluid rogníd doreir Dé céin boe Dauid.
Cein bói Dauid dichmaig, dil.
Saul sírach slaide sluaig basnímach iarn-éc Samúail, cosaibe fogaili gné, cennoibi, cenfáithsine.
Mac Cis Cenlíthaib folén forcríchaib mac n-Israhél, rodlín snim sribgrinn, slicht nglé, ohingrim meic Iesse.
Bái mac Ciss icocud chían fri Dauid conamórmíad, cotorachtatar otír sluaig fer fortrén Philistín.
Dor'inól fribualad mbal sluagad n-Israhél n-armglan, aracenn, cengailib gne, forcláraib cainib Giluae.
Indadaig riasincath ngúr robai snim mór for Saúl, arnaconfitir triarath cia fors'maidfid inmórchad.
Dodeochaid Samúel iarsin co Saúl inn-aidchisin, con-erbairt fris, rád cenbrath:
'notmairfider immárach; 'Ocus dotrimeicc, mod cert, hit'chinaid, it'tairimthecht, ocus ár trog, díglach, trén, forslóg n-írach n-Israhel; 'Ocus roscarad frit'scél ardflaithius macc n-Israhél: t'imthacht friafégad cofír doridnacht Dia do Dauid'Inri scaras gói frifír, congaib clói, glanas anfír, dorat adigla, deilm n-og, ruc breith primda for Saol.
Intrath rothaitne ingrian glan oscechrían imdreich talman, feib bagnáth dóib dul dochath rogab cách achatheirred.
Gnísit cath ciana, cét nglonn, snisit frifíana ferdrong, icath Giluae conaslog romarbad iarsin Saól.
Saul sírach slaide sluaig.
Batar oc Saul mac Ciss morféssiur doclaind dílis, cethrimeic, monor n-ada, triingena imglana.
Melchisau, basluagach slán, Iessu, Ispas, Ionadán, Brígente, Merob medrach, ocus Michol mormenmnach.
Achinoym amáthair mass, ingen amra Athemas, ocus Saúl, srethaib gal, nibochlethaib robatar.
Saul sírach slaide slúaig
Sil Saul snímaich frisrén forclainn n-íraig n-Israhél, nirosliuna hed diacur acht madtreb Iuda ahoenur.
Dorat Abner triagail ngúir rígi d'Ispas mac Saúil, fordeichtreib tarraid areir isfortreib Beniemein.
I Arndechraib dóib díni dé debthaig immonn-ardríge, centlí tarba, foraig thaig, niptaramra oentadaig.
Fosralaig cenrige rúad or'sáraig Saul Samúal, immanduinib duinnig dúir niptarsúinig síl Saúil.
Síl Saul snímaig frisrén.
Bae dígal deithbir doráith dirain fordeichtreib dimbláith, lataidbsin fainni forúin in-aimsir clainni Saúil.
Rodoselaig cechsluag saer rodosdedaig fodubraen, garbthenn dosrimmart cuairt cacht, dosnarmchell cech n-ecomnart.
Rodastroeth cech n-olc arhuair rosglaed cechlocht cenlonnbuaid, dosr'imgair arsechcói cath indinbaid robái indígal.
Bae dígal deithbir doráith.
Rogab Dauid, tola nglé, rígi n-ogda n-Iudaidé, iarngormchath nangruad ngúr, itorchair slúag im Saúl.
Roaittreb in-Ebrón án rochaitreb Cebrón comlán, fortreib Iudae, cengris nglé, sé mis ocus secht mbliadné.
Fóidis Dauid, censíl mbróin, techt co Ispas mac Saóil, cotuctha dó, saer sluinter, Michol chaem achétmuinter.
I Spas mac Sauil cenlén, rogab ríge n-Israhél, dafuc Michol, ciarb' olc leis, o Alathis mac Lais.
Corucad do Dauid húad, 'arbuide n-Iuda n-ollmúad, armbeith iarmbes hitóebtaid dogres innarfíróentaid'Bai cluichi garb, glinni glór, forochair linni Gabon, eter Abnér mac Néir nair ocus Iob mac Sairb soeráil.
Cethror arfichit coglé do Beniemin is d'Iudae, fochutrummu cenclói clu, dorochair 'sincétchuinnscliu.
'Singleo thánaise iarnarím, doócaib Beniemín, dorochratar, traig fritraig, trifichit artribchétaib.
Romebaid incath iarsin for Abnér conasluagaib Asser mac Sairb, srethaib scél, conid ann romarb Abnér.
I Ob badicerta crich, toisech míltnechta Dauid, mac Sairb, baglanger imgail, romarb Abner 'nadígail.
Banna ocus Recab, réim rúin, marbsat Ispas mac Saúil: frisretha sell iarnadíth rucsat achenn co Dauid.
Céin báe Dauid for Iuda trén riaríge mac n-Israhél, in-Ebron frignim n-aircc n-íd bretha secht maic do Dauid.
Ammon asinser, slicht n-óg, Eleab, Abisolon, Athenoias, frigart nglán, Asfothías ocus Esrom.
Rí dorát recht n-Iuda n-oll, do Dauid deoda drechdonn, srethaib slánaib slógaib sid congrádaib rogab Dauid.
Rogab Dauid, tola nglé.
Tinólsat dáil, derb cenlén, sruithred slóig mac n-Israhél; iartimnu Dé, din cech síd, dodeochatar co Dauid.
Doratsat rígi, réim nglé, domac amra Iesse, do Dauid conamílib fortúathaib, foriltírib.
Rogab Dauid rígi ran cechacríchi cocomlán, othá Dán, fritola Dé, coclár broga Bersabé.
Arcruth cengaile imgaes, arsáere, arairmitin, nibái remi innachdú ríg n-aile bádadamrú.
Lín amuirech, lín amál, rím aruirech corográd, lín aslúaig sláin frisár slait, bamór indál tinolsat.
Tinólsat dáil, derb cenlén.
Tricha bliadan, cenbaes bríg, iarn-urd riagla, in-áes Dauid, fortir, fortalam, treb tlácht, coragab fír flathemnácht.
Do Dauíd centressi tra sluinnit seissi senchassa, fricethrachait mbliadan mbalcc roríaglad afollomnacht.
Cethricóraid, cóir andíth, dorochratar la Dauíd.
Benedab, Séb, Góla cain, isinfer cosé méraib.
Cethrur nalúaided, laíded nglé, la Dauid mac n-Iesse, Ethán delbda, tolaib rún, Assaph, Eman, Ithidún.
Agitophel, sód cengreis, is hIssau Arachiteis, dede cosinairdib sic síd, daprimchomairlid Dauíth.
Tan rogab airichas n-ard Dauid daigermas derbgargg, friág n-úathmar, uascech bla, baslán dotuatach tricha.
Tricha bliadan, cenbaes bríg.
Túargabad lais, líth cenlén, primchathir mac n-Israhél, forsleib Sioin, srethaib sell, cor'fothaig Hierusalem.
Suidig forsléib, sossad slán, Sion snéid, srethaib saergrád, rosmathig fritoir uasdinn cathir coir fagabulrind.
Tricha mili, mod cenhír, lotar d'ócaib la Duíd, arcenn nahairce congrad cotegdais Aminadáb.
Conaclasschétlaib glinnib, conacruittib céolgrinnib, con-organ cainiu clíaraib, comáinib, comórmiadaib.
Bai indarc forcuclaigi gell 'coatabairt di Hierusalem: tarall lám Oxa inn-airc n-óig: bamarb Oxa fochétóir.
Úair dosfuargaib, rígda ell, coslúagaib Hierusalem, arcc Dé thargcai oscach traig tucad lais donprimchathraig.
Riasinn-airc noib, noithi mail, lingged arfailti ndermáir, Dauid frialuth, línib smacht, amal druth icfurséoracht.
Badegrach rodéc immach Míchol menmnach, meruallach forsinríg, reim cendochta, baréil di ahimnochta.
Rochúrsaig inrig fomeirg corondúsaig fomorfeirg, cotarat Dauid, delm n-om, amallachtain ar Míchol.
Incathir centomaidm tenn, dían' comainm Hierusalem, cain cumtach, clú cotagab, oscachdu dofúargabad.
Túargabad lais, líth cenlén
Dauid cotrethnaib tor trell forsrethbruig Hierusalem, róriagla fodelba tlacht tribliadna derba trichat.
Rosrethaig tolgdail triath tenn iartorgbail Hierusalem, oscechdándíne drong trén, il-lánrige n-Israhél.
Mespossad friattach n-án mac baccach bae ic Ionadán, dafuc Dauid osdrongaib sechcách innabithcommaid.
Ammon mac Dauid, delm n-án dorat forran for Tamár; eter fer ismnái bacol, isde báe amudugod.
Abisalon, ni frisid, romarb Ammón mac n-Duíd, combái cendíamra fogreis teorabliadna forlongais.
Muinter Dauid, frisíd slóg, fecht lotar coríg n-Ammón, impu rogerrtha atuinchi is roberrtha alethulchi.
Nisrelic Dauid, delm n-óg, dían-imcasin donmórslóg; frian-athnugud, friatogo robátar inh Ericho.
Tuc Dauid Annon mac Náis ríg n-Ammón indig tiugbáis, cotuc amind diachind chóir irabi tallann dergóir.
Roart Dauid, glérib crech, tír n-Ammoin forcechn-óenleth, rodamnad cosáthib slóg Ramath, cathir nan-Ammón.
Teora bliadna, bochta bríg, bói gorta in-aimsir Dauid, cotarmartad huili ambás icinaid Ammonitas.
Saúl robris cotach ngér Ammonita is Israhél, dosrat fochrúach cachta, romarb slúag Ammonita.
Aingel Dé tharic cech síd, radid coglé fri Duíd: arnaraib dígal forslóig, adíbad forsis Saóil.
Doratta darcenn intsloig morféssiur clainne Saóil, dosr'idnacht Dauid datta ilámaib Ammoníta.
Lah Amoníta coataig archomailliud inchotaig, doréir Dé, sochlai senchai, rochrochdai in-oentelchai.
Sedba, Sobab, Nathan nár, Salemon ocus Ibár, Elessia lanmas cechdía, Iafeig ocus Iabía.
Elizammama, aurdaig rád, Elida, Elezeliáb, clanna Dauid, sretha snó sell, bretha dó in Hierusalem.
Rí con-ammodair bith mbán, rí con-allodaib ollmár, rí coláinib lúathaib líth, ostúathaib tuárgaib Dauid.
Dauid cotrethnaib tor trell.
Tinolsat deimni teclai slúagai sergi Sirecdai, cotolcaib nator talc, trén, doorgain mac n-Israhel.
Dodíbad tuath itraiti, dochrínad uad Affraice, cotindrud natriath, torm tenn, dohindriud Hierusalem.
Forrogellsat iarfír fecht noragtais itír n-Egept, cobrath natargtais díatig cor'airgtis Alaxandir.
Focart dóib Dauid derb drúad, fosropart inserb slegrúad, combátar lanaib lerggaib donasrábaib srebdergaib.
Ort dib Dauid, delbda drech, deichmíli derbdai traigthech, ocht cét córad carpat cruaid cethorcha míli marcsluaig.
Inrí doruásat cechríg, rí cenguásacht, cendimbríg, rían Dauid trén derbdai raind dosrat hirén romadmaim.
Slúag na Serda, sretha drong, frifúam febda faebarglonn, lethnaib, lúathaib, lúardaib lac, trethnaib túathaib tinólsat.
Tinólsat deimni teclae.
Rothráeth natúatha díana, dosrat fogláed comríada: trialonnbruth nambríg mbassa rol-lin tondgur diummusa.
Dorairchel ilar tiri cuaird gairbthenn fochoemríge, Dauid, ciarbo deoda doss, dorigni mor d'immarbos.
Dia roráined lais lín slog bái focumachtu clannmór, diatuc inmnái dorímid, diaromarb atrénmílid.
Dáinib, dínib, tolaib dind, máinib, milib ammórmind, glé roscacht triagráin, triacath, dosrat fotráig diatroethad.
Rotráeth natúatha díana.
Ó R'fáided Íob, bátrúag scél, d'arim sluag mac n-Israhél, otha Dán, frithola Dé, coclár broga Bersabe, Nóimis lána, lathar tricc, isoenlá tesbaid difichit, fririad robalcc natriath tenn cotoracht Hirusalem.
Dorigni Iob dondríg ráin inslóg dorim 'narígdáil, cóir adfét deserc Dé dil trichet dec dóib dimilib.
Ocht cét mili foroen recht díni nan-óentreb ndéac, treb Iuda arfír, adfet scél, cóic cét míli fer fortrén.
I Arcach n-áraim díb aruair, coslánaib sid frisrethbúaid, róráid innia, núall cenlén, torraim Día slúag n-Israhél.
'Menisbennachad Iob án'
arint-angel óg imnár, 'ferg Dé rofig forfartur eterríg ocus phopul'
I Ob baóg imgním cert, dondrig, dontslóg basainserc, othír dothír fribrig mbreth, ondríg díarím rofáided.
Ór'fáided Íób, bátrúag scél.
Fergach fris Fíadu, féidm n-úag, aran-árim namórslúag, uair narbo leis asnach cruth ambíathad nach an-étiud.
Bai ferg aili la Día ndil, lathigerna donóebnim, diar'ort amílid, mét gal, tuc amnái iarnamarbad.
Roraid Spirut Dé fri Gád aithesc glé, crichid, comlán:
'ráid fri Dauid, nigó gaib, roga dó artribbrethaib.
'Secht mblíadna dó bochta búan, ocus gorta conaimlúad, no trimis agair riacreich, no gris galair trib latheib'
Roraid Gád fri Dauid tan, ciarbochrád riamenmanrad:
'toticfa dígal nochath triath'imrádud ndiummasach'
Corogaid Duid iarsein asoerad foranáimteib, dígal basmaith lais fodein tabrad forru diaógréir.
Dauid babibdu rechta fricachtimnu tarmthechta, d'fis trialla deochair dochath, Fíadu fris feochair, fergach.
Ferggach fris Fíadu, feidm n-úag.
Rosnort int-angel cosnéid triachinaid diumsa Duíd, sechtmoga míli, mor scél, dodíni mac n-Israhél.
Dorigni Dauid fogail athirgi fothromdéraib, cocétlodaib salm slechta, in-étgodaib cilecda.
Ri rodet dilgud derb, dein, do Dauid diamórchintaib, dodeccraib agním clithi iarnahettlaib athirgi.
Dodeochaid Gad glanbda gle, comac n-amra n-Iesse, con-erbairt fris, fath cenchlith, 'dena tegdais don Chomdid.
'Túargaib altóir do Dia dil, buidnib balcthoir don Chomdid, in-aria, cenlunni lí, Ornaunndi Iabussi'
Dorinnscan Dauid insein doruirig nimi nóebgil, nicheil frignim nglérda nglan tempul sain ségda Solman.
Mor míli iarset roslas, mor cét, mór ndíni ndronmas, mor slúag rosmacht frisnúad sel, nitrúag rosnort int-angel.
Rosnort int-angel cosnéid.
Dorodiúsaig Día amac 'naagid frifrituttacht, mór d'ulc triabrathaib rogní diaathair combad athri.
Dor'inól slúag sleoda sneid, in-agaid ndeoda n-Dauid, triabladblat feib rofirad cotarmart aathrígad.
Túargaib cosluagaib cosreith combuadaib, combrithemnib, nir'fírda dó dul donchath iartecht corígna aathar.
Abisolón, srethaib slúag, rothinól cath claidebruad, d'innarba Dauid cotrén nabeth forcrich n-Israhél.
Glérdin rofersat incath trenfir Dauid comorrath: riacruadgail nacórad crón rotheich slog Abisolón.
Uarromebaid incath cerb for Abisolón slegdergg, among buidi, mín adath, rogiul dogéscu darach.
I Ob trénfer derbtha treith toisech míltnechta Dauid, donchath chródonn rogab greimm atacomong dooenbeim.
O shunn romarbad amac dor'arbrad fothochomracht, cotarmairt éc, bascél tróg, dochumaid Abisolón.
Asbert Iob, bascél treith, fiadintslóg mór, fri Duid:
'ragab bás baide fobrón dochaine Abisolón'
I Arum rogab aríge Dauid con-ilur míle, uair dorochair leis icath Abisolón slógbuadach.
Dilliud for Duid dána con-immud cechdrochdála, Abisolón díandiumsaig ríanarian dorodiúsaig.
Dorodiúsaig Día amac.
Diatánic Dauid andess dar Iordanan, nirb'imchres, tárnactar 'nadáil cenlén slóig Iuda, slóig Israhél.
Rofer slóg Iuda coslán fáilti fri Dauid ndermár, bafálti fóil, nirbothrén, failti sloig mac n-Israhél.
Rofer Sephi, gléssib glór, forséssib Abisolón, rotriall cath aili fogreim mac Bachaire osléib Effraim.
Sephi mac Bachairi braiss, doclainn Israhél admaiss, rothinól slóg, nirb'frisid, dochomhéirge fri Duid.
Romebaid fair, nifuair dín, rian-Iób comuintir Duid, corocht incathraig, cét mbla, Abella Pedamacha.
Corongiuil Iob ilar cath, nirbochiuin cóir conarmrad, condessid mardlúm dardreich immondún docachóenleith.
Bae banscal écnaid is'dún iarfrecraib imcechglanrún, d'acallaim Iób bái 'sinchath doluid formúr nacathrach.
Gorelic gairm, ba gním n-óg, formac Sairb, nirbuerthróg, donmúr fiadintslog immaig condernai Iob d'acallaim.
'A Iob it'foimsid frisíd, achoimsid forslóg n-Duíd, nahimbeir luinni colén formuimmi mac n-Israhél.
'Senfoccul buada, buan scél, latuatha mac n-Israhel, docachcheist chialchaid rotchná iarfaig in Pedamachá'
Roraid Iob ilar dáil, fiadintslog frisinmbanscáil:
'teilgc cenn meic Bachairi 'mach, nigébthar ell nacathrach'
Roradi inben iarsein comblathi, cenimresain:
'ferr oenfer dontslog dodul indá inmor domudugud'Dorigned sain ar Iob mac Sairb frisretha soerslóg, cenn meic Bachairi immach rolad darmúr nacathrach.
Dorumalt Dauid cenchess ahorddan, ahairechass, cofargaib fri Solam slán iarsin inflaithius forlán.
Samma mac Geraid condith iarndebaid dó fri Duid, roslecht do Dauid cotrait dar Iordanan diatánic.
Diatánic Dauid aness.
Rogab Solam, srethaib slúag, rígi n-Israhél n-adrúad, rí samlaid nifrith sunn sel, eter talmain isnóebnem.
Con-écnu óg, cocruth glan, targcai cechslóg séis Solman: balór forggal oscachmaig arorddan, arairmitein.
Écna Solman, srethaib slóg, osbith bladmar mardergór, macsamla Solman, síth nglan, nifrith dorigaib talman.
Dáarrig dec, digrais gair, héd robátar ic Solmain, cach forachuaird, demin scél, fordáthuaith dec Israhél.
Frithalim tigi indrig sloig sir Solman meic Dauid, fritinol bíd ocus chiis cachdíb icind cachoenmíss.
Fess cech n-aidchi, cenchess cain, tairbi tigi Solamain, cenlubai lergg, leri líi, censelgc slebi nahuisci.
Tricha miach cruithnecht osblái, trifichit miach n-eornáe, deichndaim fichet bó, nibréc, ocus cet molt, ba morthrét.
Arécnu, arordun oll, frifrecru forgal fírdrong, amru brígaib, brosnaib gal, osrígaib rogab Solam.
Rogab Solam, srethaib slúag.
Is leis rothurcbad olár incumtach crichid comlán, oscach clothmaig, cocruth glan, tempul sruith sochraid Solman.
Fácbaid Dauid, déde ndein, diamarbad ic Solamain:
Iob trén dlomad cath ocus Sambe mac Gerad.
Solam basúi saigtis máil frifoglaim écnai imláin, 'coadrad, nidal cenbríg, rohuc hed docach ardríg.
Mac Dauid fritarba trén, ríi macc n-amra n-Israhél, cengói, cengeiss, cumtaig rath, Solam isleis roturcbad.
I Sleiss rothurcbad olár.
Oadrad indidail áin dorat Día digail ndermáir, forclainn Solman, sruth nasreith, coroscartha frideichthreib.
Síl Solman forróed, réim nglé, rodastróeth rí rindnime, cenforgal, cenmiad mathius, cenordan, cenárdflathius.
Mac Solman Robuam rofich fordethreib conadligthib, ocus hIrobuam roclos fordeichtreib rogab flatheos.
Solam básui saigtís druing frifoglaimm n-ecnai n-eruill, roscar fribúaid isfriblaid, ohuair adartha indidail.
Oadrad indidail áin.
Rí dorat dígail, deilm n-úag, forsinríg réil hIrobuam, diancursaig infáith foleith, diambái icadrad indídail.
Domarbad indfátha áin luid hIrobuam conagráin, seccais alám, lathar ngrinn, immonclaideb ngarb ngérthinn.
Diatormailt infáith inmbíad dartimna n-Dé, baanríad, rí rofaed leo lán dogail, iarsain cucai diaargain.
Ruri betha, bríg nadbréc, rorude imgretha glangéc, rochacht cachrí fogréin glain, inrí dorat indígail.
Rí dorat dígail, deilm n-úag.
I Arn-écaib hIrobuam ráin dodeichtreib, deithbir golgair, in-Israhél, foglór gal, robái mór n-arracht n-ídal.
Bái mór n-ergal ndegrach ndian, bái mór doulc, doanríad, eter déthreib, tolaib treb, ocus deichtreib nan-imned.
Bái dóib fritindriud mór cath dian-indriud isdiatróethad, cechsluaig 'mosech, foraig thaig, dogeintib isd'echtrannaib.
Bái, badeithbir, toirsi thrúag fordeichtreib conamórslúag, slúag nuall nan-idal cechthreib imh Irobuam iarn-écaib.
I Arn-écaib hIrobuam ráin.
Rogab rígi, réim n-achtach, Achab úallach imthaltach, croda, conglandath, congail, friandamnad, friatimmarcain.
Fritimarcain cáich forecht iarfinnaltaib fath firchert, friadrad De, tolaib gál, frimandrad n-angbaid n-ídál, Frihinnarba n-echtrann n-úag, línib aclechtchlann comlúad, frigním nglé nglériu cechcruth, friréir n-Dé dohorddugud.
In-amsir Hele cenchol, conglere, cenimforddol, fordeichtreib conagrad glé, Achab án rogab rígé.
Rogab rígi, réim n-achtach.
Rí dor'úargaib Héle fáith, glére crúanmaith cechcomráid, lestar lán, cenáeb n-engaig, in Spírta saér sechtdelbaig.
Teorabliadna, buan inscél, bái tart fortúaith n-Israhél, nirelic deochair Día dil broen fleochaid doib donoebnim.
Ann dognid Héle amra infirt n-aurdaircc n-adamra, oenmac nafedba fofeib dothathbeogud ahécaib.
Ort incóecait, bagnim glan, dosacarddaib nan-ídal, roloisc tene diblinaib infeoil fíadnahardrigaib.
Diabreithir baferr cechndáil Héle condene noebnáir, roloisc tene trom, tuaimnech cét fer fortren, foruaibrech.
Rohoirdnestar, araseircc, Héle, Helesius airdeircc, frignim cumtaig cóir cechgráid, combahé doib báprimfáith.
Dorurgabsat Hele fáith slúaig aingel nimi noebnáir, fornem noebda niab nemed, icarput dian dergthened.
Tuistid talman, tolaib drong, bladmar frifuismiud ferdrong: isamru brígaib congaib Rí osrígaib doruargaib.
Rí doruargaib Héle faith.
Ri R UC Héle oscech rót in-óenbaili co Henóc, he dorat rath, ruithnib rían, emnaide for Helessiam.
Diar'luid Helessium cenlén fectas dosruth Iordanén, luid insruth forcúl, ceim cían, laforngaire Helessiam.
Diambennach, mod ngémlech ngle, insruth nemnech nemide, oshain cobráth, nibág brass, conidhe insruth slán somblass.
Dialuid set sáer, slan cenbrath, Helesius lan donoebrath, fobas martra rodasmacht inmacrad romallachsat.
Díarodail Día codían derb labréthir Helesiam, bagním tuicsi dontuaith dein, sruaim uisci dothalmannaib.
Ri frisindalat intsluaig, rii congradgart, conglanbuáid, ri tarcai cechfein, fuaim nglé, morí reil rofuc Hele.
Rí ruc Hele oscechrót.
Diambennach Helesius lor mellach fricobair coemslog, bec d'olai glannai bái is'treib connárothallai il-lestraib.
Oenmac mná, batoirm truagi, bamarb dobidc oenúaire, atraracht abrath, beirt pían, óshunn tanic Helesíam.
Dorigni firt n-amra n-uag Helesius fiad inmorsluag, claimi Nemain doreir De luid agledail for Gesse.
Bafinbert Helessi lain ocimthecht iartír Dathain, frinuall n-angel cenmailli bainsluag dolándailli.
Incorp roláad, luad nglé, forlige lór Helessé, atraracht cencheo, gním cóir, amal bidbeo fochetóir.
O shunn cái Helessius arcel eternoebu fornoebnem, bafergach friu Dia donim artharmthecht daratimnaib.
Fedb rogáid cofobaid fial acobair for Helessiam, indola glé, gleoir corath, isdodeóin Dé rosbennach.
Diambennach Helessius lór.
Rí doraraic doib mór slúag fogradgreit echtrann nadrúad, forro congríbgail cherta dodígail atarmthechta.
Ri rodatriall, tolaib drong, fairne fían fortren, fortromm, lín armach, censíl n-etla, dodamnad am-morphectha.
Rí dosrat fogailib gail, fodairib, fothromdiglaib, fosolaig cengrad, cengloir, brónaig imbrait Babiloin.
Secht míli trénfer fritóir ructha imbrait mac Babilóin, ocusmíli, mét cachta, doaes cachahintliuchta.
Deichmíli fer ferdais nual ised rombai 'sinmórslúag, cenmná, cenmacu folli, cenaes ndán, ceniunachi.
Rí tarccacht bith mbladmar mbras rosmacht cechn-adbar n-amnas, rí congaib iarsiraib seircc, rí corigaib doraraic.
Rí doraraic doib mór sluag.
Ri tarlaic inlíc ochéin hicenn nadeilbi dontsleib, isint-herdornn óg cenrig icscribunn coir caindligid.
Rii roscar inríg roclos friarigi, friaardflatheos, combái secht mbliadna foleith amal nacethra iccomgleith.
Ri roheirn dál domuin troig corala ár inmórsloig, diatuc leo cenmerbe ammaig, cenn de Olferne 'sincathraig.
Rí rofaed inn-angel n-uag, bagnim ndangen frihimluad, feib imroraid, rigda scél, dochobair mac n-Israhél.
Dia rohort frisaerbuáid sain, frióenhuair donanaimteib, noifichit mili, met cath, ocus coeca arcet corad.
Rí roreraig, rigda triall, iarn-edaib do Ezechiam: cóic bliadna déc, dochtaid dul, doforcraid forasaegul.
Ri ruc ingrein cuires cách diaréim ruithess corognath, fri deich n-úara foracul, fogne búada buan brígrun.
Andorigni morí raith ar síl n-Adaim dobithmaith, osbith builid, bág centreis, islia tuirim is aisnéis.
Formorgrain Med ocus Pers Greic ocus Romain rigthess sic, forbriga betha comblait, foraríga rí tharlaic.
Rí tharlaic inlic ochein.
Ri roeirn doib dál triarath, cidhed aman bahingnad, dosíl Adaim, gradaib cruth, cosmailius cosainigud.
Doalmaib airbrib fonéim, doénaib aidblib aéir, dobíastaib bit cenblaid, dohiascaib snait isrothaib.
Dodechraib gotha nan-én ocus acrotha comthrén doberlaib cechmil bladmair, dian-ergnaib, dian-iladbaib.
Glé nihinunn seis nasmacht, gne, nahintliucht, na admat, naberla, naciall, nacruth, nahergna no horddogud.
Rí rodasgni, gnim glanna, ildelba nan-anmanna, ri congrad cenchredim cain, morí ran roheirn dooib.
Ri roeirn doib dál triarath.
Ri thuc doib ilar luba triathalmain ahimthuga, forberat uili immalle, ciatecsamla itcosmaile.
Sain ní diafognai cechluib dosrósat Dia diadegthoil, sasait, sergait, línait blait, ícait, bethaigait, marbait.
Ri rosfaillsig foriagail friataidbsin cechoenblíadain, folígdath frididnad suth, fricrínad, frihurugud.
Brechtrad cechdatha foli clechtmaith dosrigni int-ardri, dath amlaid fricetlud nglan nibái foretgud Solman.
Adamra indrig naruam rath, nimtha luad aran-ilar, atlíu luibni fidbad fann noruibni rinndglan retglann.
Rí dosrergaib osbith balcc friserggad, friinforbart, nignath imbruc oscechtreib, rí congrad dofuc dooib.
Rí tuc doib ilar luba.
Ri rosáer Abel centair dogradmiad domuin dermair, daroega, frisuilge seirc, triahuimle, triaglanedpairt.
Rí rosaer fritormach triath Noe nóebglan mac Lamiach, ocus Abram fiadcachdrung dearmgrad Caldeorum.
Ri rosáer Loth, lathar ndil, dintslog, isadahingin, diatargbad inplág badbda, diatardad sár Sodomda.
Ri rosáer Isaac ochéin dondidpairt isindardsléib, diatuc int-aingel inmolt diambai fonchlaidiub glénocht.
Ri rosáer Iacob doaitt doláim Isau meicc Isaic, diandechaid fothuaith combuaid dothig Labain meic Bathuail.
Rí rosáer fritreba tóir Ioséph ossar clainne Iacóib, dianfarslaic Dia trialáthar dolámaib aderbráthar.
Ri rosáer Ioseph, fo fecht, asincharchair in-Egept, combahairri oscechclainn orofúaslaic fís Forainn.
Ri rosáer Moisi, met rath, dosruth Níl cenabádad, díar'erail Día, derbod raind, for Termod ingin Forainn.
Ri rosáer Moise, mor scél, ocus popul n-Israhél, do Muir Romuir, rigda smacht, isdodiglaib nan-Egept
Ri rosáer, segda atóir, dogin Balaim meic Beóir, dialuid clann Israhél áin doaittreib tíre Cannáin.
Ri rosáer, saerda inscel, sluag noebda mac n-Israhél, diarosfuc, ruamna cenlén, darsruth n-uarda n-Iordanen.
Ri rosáer Iessu mac Nún diambai ictogail naprimdún, conasluag dichra, dána, dochathaib na Cannana.
Ri ran rodasáer secho Raab diráenaib hEricho, diarlegsat, duiri athbach, secht muir innaprimchatrach.
Ri rosáer Oeth ócda dochlaidiub na Ciclopda, ocus Geodeon, gním ndana, doburba nambarbarda.
Ri rosáer Samson cenhír dolámaib na Filistín, diar'bris díarig roimsi rath primdoirsi namorcatrach.
Ri rosáer Susannam slain diatucad isinmordáil, donguforgull roches cath, dian-erracht cach diaclochad.
Ri rosáer Hele fáith ocus Enoc án imthláith.
fogriandaib caidib cengeis indiamraib blathib Parduis.
Ri rosáer Dauid alchur diambai aoenur is'dithrub, diatuc incairig coglan agailig indleoman.
Ri rosáer Dauid dána dochathaib nacombága, diatuc cenn Gólai, gním ngúr, combae forbélaib Saúl.
Ri rosáer Ezechiam slan ciarb'focus adédendal, diarohícad cosolmai dongalur, dondinnlobrai.
Ri rosáer Daniel, deilm nglan, acuthi naleoman, ocus Neman, rosóe lí, asindindlobrai grandí.
Ri rosáer Michiam, mod mblaith, dodiumus uaibrech Achaib, ocus Ionas fiadcachclainn, díatanic abrú bledmaill.
Ri rosáer, baleor dobuaid, na Ninuiandai frioenhuair, dia rostarmchell, mor inmairg, tob tened dicachoenaird.
Ri rosáer Toba, derb de, diambai itroga nadaille, isnatrimeic cosindrath rodasaer is'tsurnn tened.
Ri rosáer Petur cechcruth bahecgal rianabádud, dial-luid co Crist, cengói ngle, diambái fordói nafairge.
Ri rosáer Petar centair, bahettal in-aurgabail, dianforslaic angel Dé dil acosraib, acumrigib.
Rí rosáer Eoin bai tan trianagnim ngleóir ngléglan, digae gona indnemi glais ocus dindolai amnais.
Rí slógdil rosaer cenlen Maire mórdil Magdalen, cenathelluch, deoda tlus, d'atherruch in-immarbus.
Rí saer Teclai ndíascaig ndil onabíastaib béldergaib, isint-anfabrocht forruth bahadbalbocht dindfuatluch.
Ri rosáer Pol, bláith aniab, ocus noeb naslóg Siliem, batar fochircolggaib cath icrinchumgaib nacatrach.
Romsaera Dia trebar trén ar Demun conadubnél, feib rodasaer, slicht roscar, cechnoeb remitrubarmar.
Rí cengáeli caine imrúin, ri conáibe oscechnoebdúil, fogni cachminn, mocachmiad, ri narind rosáer Abial.
Rí rosáer Abial centáir.
Rí Roróen romaib cenmeth cech ndoraid forcechoenleth, uair bátar mogaid, mod nglan, dorig nimi ocustalman.
Ri dorat fothraig cechtúaith congail, congrain, conglanbúaid, conidhé aconn, acenn, acathir Hierusalem.
Rí dorat sobarthain sláin forciniud n-amra n-Abráim, mor ríg, mor faithi, mór mban, génair o Abram armglan.
Ri oscechrinn, ruathar ndil, tuarcgab cachdind diadulib, rosuidig frisid cechsreith rí cendíth docachóenleith.
Nicheil cachsúi segda slán, manidcloe ergna n-imlán, fogníat geill cechcoim n-inceil don Ríg réil roróen remib.
Rí roróen romaib cenmeth.
Ri dosnúargaib óscech iath Isaac, Iacób, Iosiaph, Moisi ocus Iessu fófríth, Samuel deoda ocus Dauid.
Rí rochar Heli cechdia, Helesium is Isaia, Heremiam frifeba fiss, Etzechel is Danielis.
Hestra, Osse, Ohel án, ocus Abdias imlán, is Michiae, bafó fia, Ambacuc is Fuffoniae.
Agiae, Zachariae cencheist, athair Iohain uasail Babtaist, Misaelis fiadcechdrung ocus Machabeorum.
Rí d'anglib glanaib géraib, ri d'arbrib fonemnélaib, ri corígaib, rigda ail, mó rigaib, rí dosfuargaib.
Ri dosnúargaib óscachiath.
Ri Rosaer Sarra combúaid, Rabecca ingin mac Bathuail, nadíphiair, mor am-míad, Lia lór ocus Rachíal.
Ri dosfuargaib oscechcrích Ester, Conra is Iudith, mathri nafatha, mod mbláith, ocus ind Anna banfáith.
Ruiri richid, rí roscar huili máthri nan-apstal, nadí Maire, milib triath, máthair Iohain Elizafiath.
Ri rodasaer oscechthreib arcech n-olcc, arcech n-erbaid, slúag nanoebuag immasech lasluag namban n-athergech.
Arn Dia delbda, tolaib drong, ar Flaith fial, febda, foroll, ar Clí, nicloen oscechblai, Ri naroen rosaer Sarrai.
Rí rosaer Sarrai combúaid.
Macc Zachair sainsercc intslúaig glainelcc cenmbathail mbithbuaid, mac Elizafeth, sid nglé, remthectaid ríg noemnimé.
I Ohain Babtaist, blaith ingein, baremthechtaid Crist coemdil, rosluind do Maire mormiad diambai imbroind Elizafiad, Diatanic Maire, mor míad dofis scel Elizafiad, diaraid ria cenchaire cath Maire máthair in Choimded.
Hua Iobe cenathis cinn dorinnscan bathis mblaith bind, gleoir indógraith óscechdáil Iohain mórmaith mac Zacháir.
Mac Zacháir sainsercc intslúaig.
Ri do Raiga, ruathar nglé, indflesc dochlainn Iesse, indóg findlem, glan agné, Maire ingen Ebraidé.
Insa dosraiga ochéin oaimsir athar Abéil, baili buan cechberlai bind, Maire úag ingen Iochim.
Rí thanic donim nerta diaroet chorp ndóinachta, mó cech mbríg ardeseirc ndil, dothesargain sil Adaim.
Ri dorósat bith mbuidi, conic traig ocus tuili, robai nói mis, morda re, imbrú naógda Ebraide.
Ri thanic icolla crí, hé donrosat donephní, donfuaslaic dochum nimi triachoimpert nahingini.
Huaislium rígaib rígda gein, rí rogenair im Betheil, dorarngert cechfaith ochein gigned iflaith Ochtauein.
Diatánic Gabriel donim, mor inglanmiad dond Ingin, mor inbrig De rodasta doreir indríg dosraiga.
Ri doraiga, ruathar nglé
Ri Rogenair, ni bine, domulluch nah Ingine: réil doraittni oscechrainn, rian-Enair, in-ocht kallainn.
Ri diar-rochet, cain caingen, class angel isarchaingel, sid dodoenaib oscechbruig, indocbail Dé uasnemdaib.
Rí roruithnig rétlaind ráin riasnadruidib 'nachomdail, diatucsatar leo lith lor mirr ocus tuis isdergór.
Rí bái im Bethil, buaid becht, ruc reim techid in-Egept, diambai inteduar oscechmaig, diar'hort Heruad inmaccraid.
Rí tucad aness iartain oshunn rohort indarggain, cor'alt iarsain, bagnim gle, in Nazáreth Galaile.
Rí dessid, nitlaith atlí, eterscribae isfarsaidi, foraiarair, triamain triath, diambai Maire ocus Iosiab.
Rí roimchomairc, mor scel, dosruithib mac n-Israhél, rí dorat mor cesta ngle forsuidib rechta Moise.
Rí romol Semeon bacoir, diambái iconglanaltóir, diatuargaib foradílaim, ardruire nimi noebnáir.
Rí dorat forngaire trén forsruth n-amra n-Iordanén, conarogluais, clú cengeis, inhed rombas 'conbatheis.
Rí tarrasair fiadintslog moruiri fírmaith finnmór, forsndessid in Spírut Noeb laforggal Fiadat fírsaer.
Mac Dé, Dia deoda cechthan, baoen, batréoda derbglan, nihé inforuallach friagair, ri robúadach rogénair.
Rí rogenair, ni bine.
Ri Róaen, Rothroisc coglé, cethrachait lá ocusaidche, ardessmerecht docachsruith, indiamraib dorchaib dithruib.
Ri tharlaic cuce, gné gaind, nagorta foracholainn, coroclóad Demun de triasinn-aimsigud trede.
Ri doraiga teglach ndil diachumtuch eter dóinib, dosil Abráim, árim nglain, dáfer dec doapstalaib.
Ri rochar Petar is Pol, Andreas uais is Iacob, Iohain, Pilípp, blaith angus, Bartolom ocus Tomus.
Rí rochar Madian maith, mór, isinglanfial Iacob, Simon is Tatha centass, Matha, Marc ocus Lucas.
Ri rochar dásessiur fer, bahé atheglach toebgel, ladeisciplu, noebda smacht, ado soerda sechtmogat.
Ri arroet bathis fosmacht cenathis ardeismeracht, rofigle cengaile gne inrí dorigne inn-óene.
Ri roáen, rothroisc coglé.
Ri Robennach, mellach búaid, na secht lestru usci úair, diamboe 'sinchoiblid gil glain, dianderna infín in Galail.
Rí im Rulaid, rígda fecht, combuidin móir 'nachoemtecht, diar'hiicc inclam, comul nglé, bae fortoeb naconairé.
Rí ruthanic, tolaib drong, incathraig Capharnaum, diabrethir féin, feib rothúir, roíccad mac inchetuir.
Rí conattail il-luing lóir, in-ainbthine dein dermóir, diar'choisc inngaeth corbothláith, corabi inrianfeth robláith.
Ri rofaed drong ndotchaid, ndúb, 'sindorcraid cenimforddúl, diar'hícc fer fothedmaib tra dogrethaib dremnaib demna.
Rí rosas nacoicmili, cenmotha slóg cechdine, dochoicbargenaib, mod n-án, ocus dondáoenbratan.
Rí robennach, ferr cechgein, nadáiasc, nacoicbargein, cotarfuaraid léo foleith dáchliab déc diafuidlechaib.
Ni dinsid tiar na tair, rí in-hislib, ri in-arddaib, adrell cechrig immosech, ferr cechrig ri robennach.
Rí robennach, mellach búaid.
Ri cos'tuctha dagalar bodor ocusamlabar, immuich arbélaib intslúaig rodashicc isindoenhuair.
Ri conattaig, tuiccsi dáil, deog d'uisque forsinmbannscáil, dian-ebairt frie centlais bái coicer innacomgnais.
Ri rohic, amra tola, mnai truaig dindrobur fola, diataraill alám focleith, finna abrothirni innétaig.
Rí rohicc mac nafedba diantuc othoraib demna, amra firt fiadrongaib dál, diarohiccad inbacclám.
Ri condranic forsinmaig frideichnebur doclannaib, nícian rolla fordala comtar coema comlana.
Ri robennach secht mbargin la bec d'iascc, nírbo daidbir, facbait secht cleib d'fuidlib de sloig nacetheoramíle.
Ri rocháimchlai cruth cia cóir intan luid islíab Taboir, diatarfaid, gléalt cenhacht, adéacht trianadoenacht.
Tan bateist coicfer, gnim n-og, Petar, Iohain is Iacob, congaissi ceilli, clú cass, Moise ocus Hele admass.
Rí bethad buadaig, buan blad, cli imgretha gluair ili gor: nicerr fribrig buidni bla ferr cachríg ri cos'tuctha.
Rí cos'tuctha dágalar.
Rí Roirscart isroglan tempul sóer segda: tegdais dil deoda Dé bí, bid teg n-amra n-aurnaigthi.
Rí rothodiusaig ahuaig Lazair balór dolánbuaid, iarnaécaib, feib roclos, in-adnacul cethri ndenos.
Mori réil, coméit glaine, imrualaid muir n-Galaile, cossaib tírmaib, deoda gáir, fescur fiadnaapstalaib.
Ri roshícc fiadchuirib clann forsintsét nadámac dall, dianderna donchríaid chéir combarosc roglan roréil.
Ri rofuc immrim n-amra indomnuch naglanphalma, diatucad dó immasech indassan isint-ochech.
Rí frisin-erbairt inslúag huili eter tren ocus trúag; 'dena arn-íc triabithu sir, atbennachda, ameic Dauid'Ar Coimdiu glé cumtaig rath turcbaid cechgne cechcumtach, cain clí cendigna, cenchacht, mori rigda rohirscart.
Ri rohirscart isroglan.
Ri dorigne triacheill nglain humalloit diaapstalaib india dardain, foglóir gle, riacaisc móir nahésserge.
Ri robennach tuara doib imtrath nóna fochétóir, dian-ebairt friuu triarath, robui nech díb 'coaglebrath.
Ri roraidi friu cogle forgal febda firinne:
'nech uaib tic arthus donméiss ishé ata fordrochséis'
I Arsin dochuaid Iudas ass con-ilur mbriathar foglas, commairni aríg, bagnim trait, archuic ungaib dec argait.
Ri roraidi friu cocert frisinslóg bái 'nachoemthecht:
'scailfidir intret coglé innocht immonn-oegaire'
I Arsin asbeir Petur bán ocus aétan frilár:
'ní nomscarad fri Crist cain nifil innim notalmain'
Ri roraidi athesc n-uag fri Petur fiadinmorsluag:
'nomdiultfa fothrí triachleth riasiu gaires incailech'
Inri rodasalt sunn sel fritinchosc, friforcetel, roraid friu triacomrad cain:
'bid forcomdal in Galail'
Cuaird nime imchlar betha bind, suairc slan frisretha soérgrinn, gnim centathair taidbrit bi, morí rachain dorigni.
Ri dorigni triacheil nglain.
Ri secht nimi, rí talman, ardruiri nan-iladbar, imrulaid etronn, fo fecht, friré tribliadan trichat.
Ri dochoid fecht forfolocht bahé inri tairchert torocht, diarochind Iudas inmbrath diambui inglinn Iosofath.
Ri risfer failti osblai Iudas triaphoicc mbrathemdai, rí cosrucad sluag 'nadail, rí rucad in-aurgabail.
Ri rúad rofucad hicacht hitech coslúag nasacart, diarodiult Petur cobras nadrabe 'namuinteras.
Rí rodamair cech ndigail fophlagaib fiaderrigaib, ri tarcbad fiadchuirib clann, rí fors'tardad guforgall.
Rí dochoid fricrann crucha asathoil nir'athrucha: ri noeb diatardad indneim, rí goét 'nathoeb colagein.
Ri dochoid iarsoeralt slecht asadoenacht 'nadéacht: rí rosáilset frian-úine, rochainset nahilldúile.
Tarblaing dorcha darcachmag: mairb thalman asrachtatar; bathómnaig dúili Dé dil diar'fodluig fíal intempuil.
Rochichlaig cech duil, deilm nglan, rochrithnaig nem istalam, muir darcricha rothriall techt, cride cloch ciar roscáilset.
Ri roches hicriaid chain croich darcenn clainni Ádaim, iarsin ruc creich, calma adrenn, cotarat láim darh Iffern.
Ri rochuimrig Demun dub dianidcomainm Lucifur: atat fochrithfeidm osain sloig hIffirnn conan-amsaib.
Ri dofuc brait hIffirn uair apein, acrithfeidm comtruaig, rosuidig slánaib foadeis forbruigib bánaib Parduis.
Rí doeni, tolaib caingen, ri aingel, ri archaingel, dessid iarsin, soerda clu, osrigaib 'narigsuidiu.
Mori rígfial forlassad, isflaith firian forbhassach, doróssat cechmbrig, mod ngle, ferr cechrig rí secht nime.
Rí secht nime, rí talman.
I samaithrech, febda fecht, a Coimdiu, domtharimthecht: dilig dam cachcin romthe, a Crist, ardotrocaire.
Ardothitacht cain hicrí, ardogein, amo noebri!
ardobathis mbuain hifus, dilig dam cech n-immarbus.
Ardochrochad colére, omarbaib arth'eseirge, tabair dam dilgud mothal, arit Fiadu fírthrocar.
Ardofresgabail soer sel cosinn-Athair fornoebnem, feib roradis frim riatecht, dilaig dam motharimthecht.
Ardothitacht, déoda ingair, domess forslog síl Adaim, arnoengrad nimi cenchlith, dilgiter dam mochinaid.
Arbuidin nafátha fir, ardrong molbthach namartir, dilig dam cachcin romgab, arfairinn nan-húasalathar.
Archleir nan-apstal cenchol, arsluag nan-uag ndeiscipol, arcach noeb corath rigda, dilig dam momígnima.
Arcech noebuaig osbith bras, arbantrocht naprimlaichas, dilig dam cach cin fonim, ar Maire n-amra n-Ingin.
Armuintir talman, torm ndil, armuntir nimi noebgil, tabair dam dilgud basdech, domchintaib uair amaithrech.
I Samaithrech, febda fecht.
Nimtha saegid for Dia ndron con-ilur mod medar nglan, condarcuiri arcrichid ngel, ruiri reb richid romchar.
Relat triarintriuchta?
ráid, áes indintliuchta áin ém, iarfinnalta frisid sloig inganta móir morig réil.
Retha gaissi canar lib cotibgaib cenbaisse blad, dána cenecla nachneich, slana iarsreith ecna corath.
Coniarfus duib, duraib eim, ni dorunaib moríg réil, gleod cachcesta uair daruair, leor buaid diafesta doleir.
Denaid friartarba cenchrith, amra rith relaid iarsreith, nadibleisc linib run raith, tur daith forcachceist foleith.
Cia 'cata, iarnglé doléir, dála De diareir rothúir, ciamét naree, reim n-uag, robui inri ruad riacachdúil.
Cia dorat comairli coir cenbríg mbroin dondrig hiruin, riasiu nobeth bith ochein, siu dogneth rí reil cachnduil.
Siudognetis aingil uais artuais cechcaingil iarséis, siu nobetis moini arbes nagres nadoine fondeis.
Nariched natalam tir, namuir mil met magar muad, no nachdúil glanglanna cél nem nél no anmanna úag.
Cia rochuimnig domrig rain cengrain cordascuibdig fein, cech duil derb frisoerbuaid slain rosdelb frioenuair diaréir.
Cia adbar adbal infess diacess inbith bladmar brass, incuman lib arcachn-ai ciabunad diambai inmass?
Heisse rotheipi cech nduil iarruin rosleice diaréir, inrí doruasat cechcri, int-uasabb rogni ingréin.
Cia rolin dosilaib bith dolubaib lígaib cenchleith, cia rodelb friathuil andath, ciarath forcachluib foleith?
Cia rosdechraig innacri, cia rosgni iarcechraig gleo, cia cruthaig glanglanna clú nadu nachn-anmanna beo?
Bunad anman lib ingle congaib gne glanbda col-lí, ciacinn cenbaegul riangein, saegul sein cechduini bí?
Cia 'cata indarim úag fil forsluag sil Adaim áin, cia 'coata, cendánim duib, árim nguir ganim cechtraig?
Ónchetna duini robúi, etir fer ismnái col-lí, fordomun dérgidach Dé gle cosndedinach atchí.
Crícha aicgein airm itát, aicbeil imrat, rígda inset, cose nirosfoillsig mori doneoch icrí rianaéc.
Cid canat tonna, toirm trén, cennachlén lonna fritóir, congaibet gala, crech ngúr, cachleth darmúr mara móir?
Can tic tuili trethan tuaircc lethan cuairdd fobetha barcc, cialeth fondomun rotháig intan astráig forcachtracht?
Cialín nasluag, srethaib drong, dosceil tonn muad mara mind, ceti arbair trebait ann dondleith tall dontalmain tinn?
Fillit anglúni cognath cechtrath cennachndúiri dréil, molad marcharait cohóg canait cechslog dondríg réil.
Cid roleth bith, brigach cuaird, cid dogni suairc sirach set, isindaidchi fririad reb, ocus grian gel cidimthet?
Ocus esca cid dodfeim tan doceil nachngesca nglan, cid dogni cithu gaeth cain, cid nachgaim triabithu sam?
Cialin naretlann adrann mod mall friarim oscech dind, rethait rithrosc iarsetsain, cidcotasgaib na sechtrind?
Cia de ismo messar combuaid infail uaib rofessad iarfír?
aer alad, ilar neil, nó intalam tren trebach tír?
Cia de islethiu domun dúr no isdoimniu amúr, monur muad, ciaso baili ata incrann lethas barr daraer n-úar? Cid 'mifoilngi torann tren cenlen lin abarann mbúan, argair cechn-ahél athrial sair, siar, isinaher n-úar?
Cia criathras usce n-an, n-uais, iarluais forcach n-iathmass n-éis, cia roalt crotha dogres dorat bes forsrotha séis?
Cairm itat adbai nangaeth baeth balnai imrát fricachmbruach?
neoil indaeoir, noithech bes, cid doib dogres bid forluad?
Cialin nangaeth carait nual?
ciabrig buan canait friimluad?
ciadechair fail dararath?
ciadath ata forcachgaeth?
Congili cinnas atat na secht nimi noebda cuaird?
cid dosgni fostaib cenbet?
ciamet fil 'nasostaib suairc?
Cia 'coata tomus inchlair richid rain friforus fír?
cia doroemadair ochein diareir coemchathir ind Rig?
Cade lín atheglaig lib rosdedlaig Dia dil diathreib, indfir rodelb betha brig indrig robái rianagein?
Tuirmid triariagla, rét reil, ciamét bliadan cobrath mbúan, tuirid lib triabescna bríg ciahaes esca forsindlúan.
Can dodechamar ille forbith ché chetarchair gle, infitir forcialbann clú ciadú cosatiagam dé?
Acht arn Dia, derb centair, rondelb riandail domuin dúir, 'coarflaith cenguasacht, cencrich, 'coarrig don Ruasat cechndúil?
Cia rogni cech n-uili n-uag lethan luad fribuidi mbríg, acht monoebrí donim nél arn-oen Dia trén, ishé arndil.
Is he doruasat cechret cenbet, arn-uasabb, nadbrec, rí rosmacht foraessu ec iarset rochacht gaessu Gréc.
Cometaid cenecla agáis ecna cenbaes oibind bes, doneoch dorucai morí bec dofucaid ni diagrés.
Tairinnid formbréthir móir, atibtroig treithfir fondríg, ennga huimli duib lagáis, nabid forbáis nofribrig.
Nabagaid ahecnu uag nual cenecla crabuid gúir, lib niderb osbetha bríg retha indríg rodelb cachndúil.
Truag formbith fodorchaib trel forfeb fothomthaib Dé dil, ingnassaib garbdai cechcin nidatglain forn-adbai hil.
Hili huili dúili Dé, dili druini dreim asmá, iarnacáintuistin foleith, coemthuicsin cachneich nimtha.
Nimtha.
Ni hetraigim rúna Dé, gle nisteclaigim frimla, firthuicsi rig bethad bí, anhed beo hicri nimtha.
Nimtha.
Ni naderna sen nasúi nadrúi nisderbai bamá ciapsat guir fricrabud nglé túir fordalaib Dé nimtha.
Nimtha.
I Sme Oengus céle Dé, coemdos gle clere fodchna, diathuicthib deimnib De tuicsin forcachní nimtha.
Nimtha.
Morí corunib, cain clú, cachdu diaduilib ata osbith, balcc bladmar frimre acht adrad frimre nimtha.
Nimtha.
Deichdúan naheisseirge inso.
Bacoir docachcristaide; cianochiad cachthratha, huamun domnaig tristaide sechtmain rialathi mbratha.
Biaid fogur fenedach congairib grandaib garbaib, isindomnuch dedenach rian-eisseirge domarbaib.
Ticfa nel derg teinntide atuáisciurd nime ninaig, granna, gér, garb, geintide, lethfaid dartalmain tinaig.
Ticfa fleochud fuilide asindníul dorcha dogor, truag deochair diarcuiribne linfaid inn-huili ndomon.
I Mtrath terta tinscanat frossa fégfola fomnaig, nitercca, niimscarat, coti leth lathi indomnaig.
Ticfat luaichthi lasracha, ticfat toirne centola, ticfat cruaidi casracha, ticfat froslacha fola.
O leuth lathi lanaide cotrath nona nicletha, fleochud fola falaide fochetheora ardda inbetha.
Tomadmann tuath talmanna, cretha granna isglorae, inmuir colin anmanna tet daramuru mora.
Mairg cechn-oen 'nafrithele nachfoichlidar cofooil, uamun brátha bithféle ciadogneimmis bacooir.
Bacóir docach cristaide.
Isindlathiu tánaissi dia-luain luaidfiter arbair, nidatairdi aniussa crithnaigfid nem imthalmain.
Tonna saile sétaigfit frisnahairera ardda, biasta bledmaill beccaichfit, fochichret gaire garga.
Guba granne golgaire, cui cencheol, garg angretha, cenaine, cenforngaire, fochethri ardda inbetha.
Bethu bronach belgaide, censid, censláine suba, drong togach condedgaire iarndith fortrágaib duba.
Truaga dini domblassa, bergga conbenfat bassa, nisuan sidi somblassa, lergga conlínfat lassa.
Ferad cach aneimele fri Dia, din asdaithiu, friar Coimdid congelféle, ararsoerad 'sindlaithiu.
I Ssindlaithiu tánaise.
'Sintres laithiu lainderda dia-mairt 'mustuairc amura ar Coimdiu cóir caindelbda timmairgfid cuaird adula Legfait fothai fudomnai domuin dein, dál asderbu, crethfait clocha cruthamrai, cosceraitar friandelbu.
Dluma dergga teintide, niseol seim, nisuairc soraid, gura, cerpa, geinntide, fochichret cuaird indomuin.
Turcgeba sruth sroibtened ahuillib talman toebaig, cumgeba cruth croithfider forbruinnib betha broenaig.
Bidoenbreo bith brainechda othathurcbail cofuined, linfaid cloencheo cairechda cechrind reil corian ruided.
Ri cosaidbrib slanchaingen, do Rósat gréne goho: con-arbrib aarchaingel, ronsoera 'sintresslóho!
'Sintreslathiu lainnerda.
'Sinchethramad lithlathiu cetaine, cetaib omun, ticfe athach écaine, croithfaid inn-huili ndomun.
Turcgeba inmuir mormongach othalmain, tolaib tine, cumgeba agrith glorglonnach, coroa niulu nime.
Nuall nambledmall mbeccedach nambiasta mbélderg mbirach, sluaig nasedlang setfadach forsintracht tírimm tinach.
Dofuit sís arithisi trethan tromm, toromm n-adbal, connachfess afithissi cid teite fothuinn talman.
Tic tathellach tathlúgud congnithaib fiadnaslogaib, atherruch friaathnúgud combi 'nachrichaib coraib.
Gaetha galacha gera, ginmara, cetaib ahél, combruet nafidbada, comberat leo 'sinn-ahér.
I Alla ainble, engacha, imriadat cech n-iath n-allmar, diana, daingne, dedgarcha, diallait forbiad intalman.
Ticfait airde inganta, casrai cruaidi, cru granna: sil n-Adaim attimmarta, trúaga cechdu andala.
Atbera insluag sirechtach sil n-Adaim sernait srethu, an-athesc truag, dínertach:
'ferr dún bas indabethu'
Bresma búana bruthacha, gretha grainne congairgge, sreba srúama sruthacha, consceraiter frifairge.
Fillfidir nem, nassad glan, afudomnaib aadbair, cinnfidir agnas adbal combruifider fritalmain.
Mac mor Maire Ingine ronsóera laprimmaithiu, arcachn-olcc n-óg n-indlide 'sinchethramad lithlaithiu.
'Sinchethramad lithlathiu.
Coiced laithe lígaide dia-dardain, tolaib tine, ticfet toirne díglaidi conscértar renna nime.
Nicheil cachduil delgnaide timmarta condattrúaga, domun du R condedgaire roscar friabriga buana.
Beti dorchai triamannai, betit adhuatha adbail, srebai solmai síabardai linfait ónim cotalmain.
Toethsat ruibni rétlannai sis asostaib asesta; nisfoelsat atetbannai, formuchthair grian isesca.
Coe granna ocus golgaire, duba dian ocus toirse, cenaine, cenforngaire, censíd, censuba soillse.
Sruama serba, seimlide, fochasrachaib dosfemed, muada merda meirblige, isnalasrachaib tened.
Dia deoda doroegasa tarcai turu condaithe, marcachnoeb romsoerasa archuru inchoiced láithe.
Coiced.
Sessed lathi lordata dia-haine, tolaib tuile, doberthar inmormartra ann forsil Adaim huile.
Nichélat indécnaide, leir adfiadat iarsrethaib, atbélat ec etlaide cachmil beo roblais bethaid.
Bidbronach, bidbrainechda, cruachda focherdaib casrach: nibaglorach graigechda luarda colerggaib lasrach.
Oslaicfitir coemdoirsi richid ranmair cenbine, domun conachoemsoillsi fortuigthir arbair nime.
Nanoeb isindnoebaingil isindlassair lúaith lethain, atsoer imcachcoemchaingein amal iasc bis hitrethain.
I Arndul acrí chaingnide co Crist caid fordoi dessel, bithoentu achaiblide cengoi madchin rosessed.
Sessed lathi lordata.
Dia-sathairnn nasechtmaine bíaid inbith focrithur, firfid graphainn gergaile, amal choire forfichud.
Fochicher achruadchasra iarfeirg diagalaib glethib, luadfit lergga luathlasra, sinfit suas osnaslébib.
Sergfait srotha serblomma iarsrethaib siabrai sirfecht, centuili, cenderbthonna, cenrethaib riaglai rigrecht.
Roinnfitir triathomthaigi sithbe naslébi slemun, cloifitir triachomchaire, menmaigfitir codremun.
Coclóefet nahaicneda cechdúla, deilm asamru, sóefeit nabiat attreba eterbeohu ocus marbdu.
Ardrí richid rinnime Crist caid conic cachngraphainn, ronfaema ardinnbile coronsaera día-sathairnn.
Día-sathairnn nasechtmaine.
Il-láithiu nalánchangen domnaig tadban diarndoidngib, ticfait airbri archangel dochum talman líar Coimdid.
Congera int-archaingel gairm gluair óscriaid cechduine, forsil n-Adaim n-ardaingen con-héirset hili huile.
I Ssinchetna eisseirge riacách foguth indaingil, apstail conaseiselbe co Crist cenchrad diacaingin.
'Sindeisseirgi thanaisi atressat fáthe inbetha: foismedaig nisfailgaisi dontress essérgi ingretha.
'Sinchethramaid essergi atreisset martir thalman, isincoiced eisseirgi huilidettu noeb n-arbar.
I Sintsessed eisseirgi heirgit othalmain taisced aes óge, aes athirge, nanoidin iarnambaisted.
I Ssintsectmaid eisseirgi atraig cachoen coanmain, atenid, atrommthuilib, amuir, atir, atalmain.
Tinolat drong tóebadbal dochum dála triacrithfeidm, muinter nimi noebarbar, muinter thalman iss iffeirnn.
Is fossud afledugud linib anduis andile, asossud, asrethugud, fiadgnuis réil rig secht nime.
Na secht nime noebnara fillfitir fodlaib fuiled, gebaid tene toebdana otha thurcbail cofuined.
Forhinnaib nalasrasin seiss intsluáig innasrethaib, osdindaib nacasrasin combuaid fobrátha brethaib.
Atre inrí robúadach conidfoidreich doib huile, conachroich deirg dodúalaig friaaiss fiadgnúis cechduine.
Seiss isuidiu amiadamla Mac De Athar centimme, innachuiriu grianamra, adáapstal dec imme.
Mac nah Oge ebraide dorósait slógu hisaithiu, din artróge delgnaide diarndítin isindlaithiu.
Il-láthiu nalánchaingen.
Indomnuch nacomdála iarn-eisseirge condremna, nibaceim soer sograda tecait druing duba demna.
Tuir nan-arbar n-iffernna cendil acarcraib comul, fogarbdath acrithfedma linfait inhuili ndomun.
Dofoethsat nahídala, dee duib nangeinte cuilech: nisfoelsat angnímrada dobith fiadgnúis ind Ruirech.
Ruibni ruada richessa, tene derg troethas duisse, duilgi trúaga trichessa, con-ilur fergg friangnússe.
Congluaisfi fonn fudomna domuin dein, dál condubai, artúaisfi condodomnai, cenbuaid, cenbrig, cenbrugai.
Coe granna ocus glammairecht condith cenchoimsi ngretha, cencennsa, censadailecht, censíd frisoillsi sretha.
Sreba siabra saraigter snimaig forhinn nalasra, cretha ciara granaigter gnimaig forcinn nacasra.
Guidem frisinmorchoimdid incech huair arcomráda, arsoerad diartrógdoidngib indomnuch nacomdála.
Indomnuch nacomdála.
Il-lathiu indluain lainnerda bratha frisndalat píana, ferfait arbair aingelda catha fridemna díana.
Troethfaidir drong dergnaide triadremnu tolaib guba: rian-angliu centerbaide mebais fordemnu duba.
Conatóisiuch dolbaide Lucifer léom asdúru, in-Iffern ogolgaire fochichritar forcúlu.
I Arsin bertair fírbretha fíadgnúis De forclainn Ádaim, scertair iarnangnímgretha, dechraigfiter 'nandálaib.
Dlomthar lat drong demnachda ipíanaib úaraib Iffirn, peccthaig censil nderbgarta, fochiabraib cruadaib crithfeidm.
Cechfirian foglangeltad fordeiss Dé bí, buan bithfeidm; fodimiad cechanrechtach, forlaim cli dochum n-Iffeirnn.
Indformdig, ingúbrethaig, inchosnamaig, inchuilig, indruid, inderetecdaig, ingeint, ingalaig guinig.
Inmeirlig, indadaltraig, ingoaig gloraib guba, intsantaig, indiumussaig, indeithchich linib luga.
Indferggaig, indetradaig, induinoirgnid condremnai, aes ecnaig, aes athchossain, aes indindlaig nosdedlai.
It he sin inprimpeccthaig artrebat hIffernn húarach, tiagait cenni d'fírettlaib la Demun ndremun trúagach.
Dochum pene suthaine icarcair guires grithu, iatsom nipdat duthaine icafulang triabithu.
Bethu brónach bithtoirsech ítu, dochtai iarsetaib, cuairt glórach, niclithchoimmsech, uacht, gorta, crith fordetaib.
Dia dil, tuistid dítnidi nandúla ndelbda ndegrach, ronsoera argliphiti nandemna in-Iffurnn engach.
Indnoib isindfírianaig doreir ind Athar nemda, congerdar cendímiada dochum flatha sechtedma.
Nassad side siráidde, amru cechnduis cenchithu, imcaissiu na Trinóite ognúis dognuis triabithu.
Bith isámaib sonmige iarmbas cendomgnas ndangen, 'nandalaib cendonmige dogres hicomgnais angel.
Cenchrini, cengalara, censním, censaethar sníid, cenoccurus cotulta, cenaurchra broitt nabíid.
Bith isoere sirsoillsi, classa caine, ceoil gelbda, innoebi censirthoirsi, cenhass, cenáes, cenerchra.
Adroillemm, adaittrebam oentaid aingel cechtratha, liar Coimdid cocaitchennam iarmbuaid abrethaib brátha.
Adfiadat indécnaide, doréir naríagla asmóo, imriadat cohéttlaide mili bliadna 'sindlóo.
Il-lathiu indluain lainerda.