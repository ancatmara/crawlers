Annala Senait
Niall h-Ua Flainn do marbadh do Gallaibh Uladh i mebhail
Maghnus mac Diarmata h-Ui Lachlainn do mharbadh do Muircertach h-Ua Neill
Muircertach h-Ua Neill dono do marbadh ann
In t-eascub h-Ua Mellaigh
Iohannes presbiter Cardinalis de Monte Celío et legatus Apostolicae Sedis in Hiberniam uenit
Senudh chleireach Eirenn itir Ghallaibh & Ghoeidhealaibh i n-Ath Cliath imon Cardinail cetna sin
Senudh Chonnacht itir laechaibh & chleirchibh hic Ath Luain hi cind chaeicidhis imon Cardinail cetna
Toirrdhealbach mac Ruaidhri mic Thoirrdhealbaidh h-Ui Conchubhair do gabhail la Cathal Croibhderg la ri Connacht
Ocus is iat ros-gabhsat e: idon Donnchadh h-Ua Dubda ri h-Ua n-Amhalgaidh & Conchubhar Got h-Ua h-Eadhra ri Luighne Connacht & Diarmaid mac Ruaidhri h-Ui Conchobhair idon mac a athar fein & Diarmaid mac Maghnusa idon mac derbrathar a athar
Cathal Carrach mac Conchubhair Mhaenmuighe mic Toirrdelbhaigh Mhoir ri Condacht do marbadh in bliadhain si
Mael Coluim h-Ua Bronan aircinnech Toraidhe in pace
Domnall Carrach h-Ua Dochartaigh rí Thire Conaill do marbadh do Mhuinnter Baighill ar n-argain cell n-imdha & tuaithi
Mael Finnen Mac Colman ardshenoir togaidhe in pace
Domnall h-Ua Brolchan prioir Ia uasalshenoir togaidhe ar ceill ar cruth ar deilb ar duthcus ar mine ar mordhacht ar mídhcaire ar crabadh ar ecnai post magnam tribulationem et optimam penitentiam in quinto Kalendas Maii ingressus est uiam uniuersae carnis
Conchubhar Ruadh mac Domnaill h-Ua Briain do mharbhadh la dhearbhrathair fein idon la Muircheartach mac n-Dhomnaill mic Thoirrdhealbuidh h-Ui Briain
Toirrdhealbhach mac Ruaidhri h-Ui Conchubhair d'etludh as a geimhiul & sidh do dhenum do Chathal Croibhdhearg ris & ferann du thabhairt dho
Toirrdhealbhach d'innarbadh do Chathal croibhderg & sith do denum ris fo chetoir tre impidi na n-Gall idon Mailfer & Uater
Doire do loscadh o ta relic Martain co tibrait Adomhnain
Diarmait mac Muircertaigh h-Ui Lochlainn co ní do Ghallaibh do thiachtain ar creich i Tir n-Eogain co ro-airgset in Scrin Coluim Cille co rucsat orra drem do Ceniul Eogain co remaidh for Gallaibh co romarbadh Diarmait tria mírbailibh na Scrine
Sloghadh la mac Uga de Laci co ní do Ghallaibh na Midhe i n-Ulltaibh co ro-dichuiredur Sheoan do Chuirt a h-Ulltaibh
Mainistir do dhenumh do Celluch ar lar croí Ia gan nach dligedh tar sarughudh muinnteri Ia co romill in baile co mór
Slogadh dono la cleirchibh Erenn idon la Florínt h-Ua Cerballan la espuc Tire h-Eogain & la Mael Isu h-Ua n-Dorig idon espuc Tire Conaill & la abad Reiclesa Poil & Petair i n-Ard Macha & la h-Amalgaidh h-Ua Fergail abad Reiclesa Doire & la h-Ainmire h-Ua Cobhthaigh & sochaidhi mór do muinnter Doire & sochaidhi mor do cleirchibh in Tuaisceirt co roscailset in Mainister do reir dlighidh na h-ecailsi
In t-Amhalgaidh remhraitIsin do ghabhail abdaine Ia tre togha Gall & Gaidhel
Muircheartach Teathbhach mac Conchubhair Maenmhuighe mic Ruaidhri h-Ui Conchubhair do marbadh do Dhiarmuid mac Ruaighri & do Aedh mac Ruaidhri idon dá dhearbhrathair a athar fein
Maidm ria n-Dhomnall mac Mhecc Carrthaigh & ria n-Deasmhuimhneachaibh for Galluibh ubi ceciderunt centum sexaginta uiri uel amplius
Sitriuc h-Ua Sruithein aircinnech na Congbhala idon cenn h-Ua Murthele & toisech Clainni Sneidhgile ar tothucht post optimam penitentiam feliciter finiuit uitam et sepultus est in templo quod factum est apud ipsum
Mael Brighte h-Ua h-Eraran do thogadh i comurbus Brenainn do lar Daire Coluim Cille
h-Eoan do Chuirt innredhach ceall Erenn & tuath do innarbadh do mac Uga de Laci i Tír n-Eogain ar comuirce Ceniuil Eogain
Maghnus h-Ua Cathan mac righ Ciannacht & Fer na Craibhe tuir gaiscidh & beoghachta in Tuaisceirt do thuitim le guin soighdi
Soerbhrethach h-Ua Doireid aircinnech Domnaigh Moir in pace
Patraic h-Ua Moghran in pace
Domhnall h-Ua Muiredaigh ardfher leighinn Daire Coluim Cille post magnam tribulationem uitam feliciter finiuit
Ocus rotogadh Muircertach O Millugan no O Maelagan 'n-a inadh
Mael Petair h-Ua Calman comarba Cainnigh tuir crabadh & eínigh Thuaisceirt Erenn in pace
Easbaidh h-Ua Calman 'n-a cill Olc 'n-a agaidh ní airmim:
Ita samhudh d'an socht sin 'Nocht gan crabadh n-a cathraigh
Areis Cainnigh in chuirp oigh No co r'eirigh uas altóir Ni ciall danusfáca in flaith Ni riadh cába fa chomaith
Robo shai sribinn sciamglain Maith rocongbadh coemhriaghail Rofhrecaibh tarbha i n-gach tan Rob' eacnaidh amra uasal
Gen co saeradh nech fo nim In dubhreicles ar demhnaibh Gia naemthar cen locht ar lar Doshaerfadh corp h-Ui Calman
Comarba Cainnigh na cell Is dith do cach i coitchenn Is bron do gach bocht dobhir Is mór in t-olc a easbaidh
Easbaidh
Dith mor ar dhainibh & ar innilibh isin bliadhain si
Fhlaithbertach h-Ua Fhlaithbertaigh prioir Duine Géimin in pace
Gilla Patraic h-Ua Falachtaigh aircinnech Duin Cruithne Muircertach h-Ua Fhlaithbertaigh Crech mebla la Cenel Conaill i n-Uib Fharannain & i Clainn Diarmata co roghabsat bú & co romarbsat doine
Rucsat orra Clann Diarmata & h-Ui Fhairennain & h-Ui Gailmredaigh co romarbadh ár diairmidhe & co robaidhedh sochaidhe dibh
Sloghadh la h-Uga de Laci co n-Gallaibh Midhe & Laighen i Toluch n-óoc co roloiscthea cealla & arbanna
Ocus ni rucsat geill na eidire Aedha h-Ui Neill don chur sin
Sloghadh la h-Uga de Laci i Ciannachtaib co roloisc cella Ciannacht uile & co roghabh bú co diairmidhe
Comarba Patraic do dhul co tech righ Saxan do shochur ceall Erenn & do chasait Gall Erenn
Crech la h-Eignechan h-Ua n-Domnaill i Feraib Manach cor'gabhsat bú & co rucsat Fir Manach forra co romarbadh h-Ua Domnaill ri Thire Conaill ann co n-ár diairmídhe do maithibh Ceniuil Conaill maille fris
Crechshluaghadh la h-Aedh h-Ua Neill i n-Inis n-Eogain & ruc O Domnaill fair co tucsat cath in ramarbadh ár diairmidhe daine for gach leth bail romarbadh Domnall Mac Murchadha do Chenel Eogain
Fergal imorro h-Ua Baighill & Cathbarr h-Ua Domnaill & Cormac h-Ua Domnaill & Dabid h-Ua Dochurtaigh co sochaidhe do maithibh Ceneoil Conaill imaille Cath tucsat meic Raghnaill mic Somurligh for feraibh Sciadh dú in ramarbadh a n-ár
Finghin mac Diarmada mic Cormuic Mheg Carrthaigh ri Deasmughan interfectus est a suis
Ualgharc h-Ua Ruairc d'aithrighadh & Art mac Domnaill mic Fhearghail h-Ui Ruairc do righadh i n-a inadh
Anno millesimo ducentesimoque nono Alaxander Doctor reuerendus atque Magister Doctrinale suum dedit tunc legendum
Gilla Crist h-Ua Cernaigh comarba Condere in bona penitentia
Ri Saxan do thaidhecht i n-Erinn co longais diairmidhe idon secht cét long
Art mac Domnaill mic Ferghail h-Ui Ruairc rí Breifne do marbadh tre mheabhail la Cormac mac Airt h-Ui Mhail Sheachlainn
Ceile h-Ua Dubhthaigh epscop Mhaighi Eo na Saxan
Flaithbertach h-Ua Flainn idon comorba Dachonna Eassa mic n-Eirc Gaill do thaidhecht co Caeluisgi co rotinoil Aedh h-Ua Neill Conaill & Eogain & Oirghiallu co romarbadh leis
Toirrdhealbhach mac Ruaidhri h-Ui Chonchubhair do denum chreiche i Magh Luirg gu rug leis isin Séghais hí docum Diarmoda a brathar & do lean Aodh mac Cathail he gu n-dheachaidh is Tuaisgirt ar teicheadh reimhe
Braighde Chonnacht do thoighecht i n-Erinn idon Diarmaid mac Conchubhair Conchubhar h-U Eaghra & Finn h-Ua Carmacan & Toibeard mac Gall Gaoidhil
Aireachtach Mac Donnchaidh Mx Sitriuc h-Ua Laighenan comarba Comgaill do éc & Aengus Mac Cormaic do oirdnedh i n-a inadh
Caistel Cluana Eois do denam do Ghallaibh & don Gaillepscop & crechsluaghadh do dhenum doibh i Tir n-Eogain
Ocus tugsad Fir Mhanach ár mor orra ann
Aedh h-Ua Neill rí Conaill & Eogain & Airghiall do breith orra & maidm for Ghalluibh dú in romarbadh ár diairmhidhe dibh
Tomas mac Uchtraigh co macaibh Raghnaill mic Somarligh do thaidhecht do Dhaire Coluim Cille co sé longaibh sechtmogad & in baile do mílliudh doibh co mór & Inis Eogain co huilidhi do milliudh doib & do Cheniul Conaill
Sloigheadh le Connachtaibh tre thoghairm in Ghaillepscoib & Gillibert Mic Ghoisdealbh gu h-Eas Ruaidh gu n-dearnad caislen Chailuisge leo
Mx Donchadh Mac Cana toisech Ceneoil Aenghusa do éc
Crech do denam do Ghilla Fhiaclach h-Ua Baighill & do dreim do Ceniul Conaill ar Ceniul n-Eogain & siat ar einech Ceneoil Conaill uile & h-Ui Tairceirt co sonradhach
Ruc imorro h-Ua Tairceirt forra & ferait debaid Marbthar imorro in Gilla Riabhach h-Ua Tairceirt idon rightoisech Clainni Sneidhgile & Clainni Finghin i cosnum a éinigh
Druim Caín co n-a tempall do loscadh do Ceniul Eogain gan ceat do h-Ua Neill
Ferghal h-Ua Cathan ri Ciannacht & Fer na Craibhe do marbadh do Ghallaibh
Domnall h-Ua Daimín do marbadh do macaibh Meg Lachlainn i n-dorus reiclesa Daire Coluim Cille
Caislen Chluana Eois do losgudh
Gillibert Mac Coisdealbh do marbadh i Caislen an Chail & in caislen do losgadh fos ann
Donnchadh h-Ua h-Eidhin do dhalladh le h-Aedh mac Cathail Croibhderg
Maidhm Chaille na Crann do thabhairt do Cormac mac Airt h-Ui Mhail Sheachlainn ar Ghallaibh
Mx Donn h-Ua Breislen do marbhad d'a airiucht féin i mebhail
Tomás mac Uchtraigh & Ruaidhri mac Raghnaill do argain Dairi go huilidhi & do breith shet Muinntere Daire & Tuaisceirt Erenn archena do lár tempaill in reiclesa ímach
h-Ua Cathain & Fir na Craibhe do thiachtain co Daire do ghabail taighi 'mo macaibh Meg Lachlainn co romarbsat celloir mor reiclesa Daire ettora
Dorona Dia & Coluim Cille tra mírbail moir annsein: idon in fer tinoil & tochastail idon Mathgamain Mag Aithne do marbadh i n-einech Coluim Cille fo cetoir i n-dorus in dubreiclesa Coluim Cille
Ainmire h-Ua Cobhthaigh ab reiclesa Daire uasalcleirech togaidhe ar crabadh ar duthchus ar mine ar mordhacht ar midhcaire ar mórdérch ar ecnai ar gach maithius archena post optimam penitentiam ingressus est uiam uniuersae carnis i n-dubreicles Coluim Cille
Castel Cula Rathain do dhenum le Tomas mac Uchtraigh & le Gallaibh Uladh
Ocus roscailedh reilce & clachana & cumdaichi in baile uile cenmotha in tempall amain cuicesein
Ri Alban do éc idon Uilliam Garm
Aedh h-Ua Neill do thabairt mhadhma ar Ghallaibh & dergár Gall do chur ann & in Cairlongport do loscad isin loa cetna eitir daine & inníle
Gilla na Naemh h-Ua Ruadhan episcopus Luighne
Episcopus Cluana mac Nois idon h-Ua Muiricean
Muircheartach Mac Briain do marbadh do Ghallaibh
Isin bliadhain si dobi in t-Aedh Breicci fris a raitea An Cabharthach
Iohannes tunc Angliae rex tuc se Saxana & Ere don Papa idon Innocentiustertius & tuc an Papa do fein aris iad & mile marg dosan & posteris gacha bliadhain: idon secht ced ex Anglia & tri ced ex Hibernia
Mx Crech do dhenum d'Aedh mac Mail Sechlainn Meic Lochlainn for comarba Coluim Cille & caun greigi do argain do & a marbadh fein do Ghallaibh isin bliadhain cetna tria mirbail Coluim Cille
Bean Mídhe ingen h-Ui Eignigh ben Aedha h-Ui Neill righ Ailigh in bona penitentia
Sluaghadh la h-Aedh h-Ua Neill i n-Ulltaibh & tuc maidm mor for Gallaibh Uladh
Uilliam ri Alban do éc & Alaxander a mac do oirdnedh i n-a inadh
Generale Concilium sub Innocentio Papa
Cathal mac Diarmoda
Ordo Minorum confirmatur hoc anno
Ardghar h-Ua Conchubhair episcopus Shil Muirethaigh
Comdhail epscob na Crisdaidheachta co Roim i n-aimsir Innocentii Papae tercii
Is i nuimir na n-epscob bhadar ann: quadringenti quindecim inter quos fuerunt septuaginta unus archiepiscopi et primates
octingenti abbates & priores
Ocus i Feil Martain do bi in comdail sin
Mx Mael Poil h-Ua Muiredhaigh prioir Duine Geimhin do éc
Oengus h-Ua Cairellan toisech Clainni Diarmata do marbadh d'a braithribh fein
Donnsleibhi h-Ua Mail Mena do mharbadh do Dhal Araide
Trad h-Ua Mail Fhabhaill toisech Ceneoil Ferghusa co n-a braithribh & co n-ár mor do marbadh do Muiredach mac Mórmair Lemhnach
Donnchadh h-Ua Duibdirma toisech na Bredcha do éc i n-dubreicles Daire
Murchadh Mac Cathmail righthoisech Cheneoil Feradhaigh do éc tria mírbail Coluim Cille
Ruaidhri h-Ua Flainn ri Dairlais do éc
Mag Cana toisech Ceniuil Oengusa do marbadh dia braithribh fein
Dionisius h-Ua Longargan ardespuc Caisil Romae
Echdonn Mac Gille Uidir comarba Patraic & primhaith Erenn post Generale Concilium Lateranense Romae feliciter obdormiuit
Concobur h-Ua h-Enne epscop Cille da Lua post idem Concilium reuertens in uia
Iohones rex Anglie Annudh h-Ua Muirethaidh episcopus Conmaicne
Obiit Innocentius Papa
Succedit Honorius
Ordo Predicatorum confirmatur
Ag so an bliadhain a raibhe Comarlle Generalta 'sa Roim idon Laterann ann a roibhe mile tri ced espoc
Mx Mathgam ain h-Ua Fhlaithbertaigh ri Clainni Domnaill An t-airdepscob h-Ua Ruanadha do gabail do Mail Isu h-Ua Chonchubhair
Gilla Arnain h-Ua Martain ollum Erenn i m-breitheamhnacht Mx Gilla Tighernaigh Mac Gilla Ronan espuc Airghiall & cenn Canonach Erenn in bona penitentia
Ingantach Mac Congalaigh do éc
Diarmaid mac Conchubhair Mic Diarmada righ Muige Luirg Cormac do gabail righi d'a eis
Domhnall h-Ua Gadhra Mor inghen h-Ui Briain bean Chathail Croibhderg Mx Diarmait h-Ua Gilla Loinne do marbadh do Mac Gilla Ruaidh & d'a bhraithrib i mebail
Muircertach h-Ua Flainn ri h-Ua Tuirtri do marbadh do Ghallaibh
Congalach h-Ua Cainn cainnel gaiscidh & eínig Tuaisceirt Erenn rightoisech Muighi Lugad & Sil Cathusaigh uile do marbadh do Gallaibh isin loó cetna
Gilla na Naemh h-Ua Gormgaile sacart Ratha Luraigh in penitentia
Mael Isu h-Ua Daighri aircinnech Daire Coluim Cille —dá fhichit bliadhain do i n-aircinnecht —ar n-denum cacha maithusa eter cill & tuaith i sext Id Decimber i n-Domhnach in bono fine in pace
Clemens episcopus Luighne
Tempall Mainisdreach na Búille do coisecradh
Hoc anno Sanctus Franciscus a prima conuersione eiusdem anno decimo tertio misit de uoluntate Domini sex fratres mirae sanctitatis ad regnum Marrochiorum uidelicet fratrem Uitalem Beralldum Ochtonem Accuristium Petrum et Adiutum
Quorum quinque ultimi anno sequenti fuerunt martirizati sub rege Marrochiorum Miramolino nomine
a Fonachtan O Bronan comarba Coluim Cille in pace
Ocus dorala imresain eter Muinntir n-Daire & Cenel n-Eogain im togha i n-a inadh
Is edh dorighnedh annsein: dothoghadur Muinnter Daire Mac Cathmail isin comurbus & dothogh Aedh O Neill & Cenel n-Eogain Flann h-Ua Brolcan
Iar sin tra dorala imresain eter Muinntir Dhaire & O Brolcan & docuiredh O Brolchan as in comurbus
Iar sin tra rothoghadur Muinnter Daire & Cenel n-Eogain Muircertach h-Ua Millugan idon fer leighinn Daire isin comurbus
Ocus dobai in firus leighinn & in comurbus ri bliadhain aigi uel paulo plus
Ocus dorala imresain eter Goffraigh h-Ua n-Daighri idon aircinnech Daire & O Millugan idon in comarba ím an firus leighinn no co n-dechadur dochum breithi comarba Patraic co n-derna sidh etarru & gur'toghadh Eoin mac in fhir leighinn isin firus leighin do reir comarba Patraic & comarba Colum Cille & Muinntere Daire archena
Aedh h-Ua Mail Eoin epscob Cluana mac Nois do bhathudh
Mail Seachnaill mac Concubair Mhaenmhuidhe Hoc anno quinque sanctissimi fratres Minores scilicet Beralldus Octo Acursius Petrus et Adiutus passi sunt sub Miramolino rege Marrochiorum Kalendis Februarii alias decimo septimo Kalendarum Februarii Domini Papae Honorii tercii anno quarto fere septem annis ante mortem Sancti Franciscii
Diarmuid mac Ruaidhri do marbadh
Iacobus Penitentialis et Capellanus Domini Papae et Legatus totius Hiberniae in Hiberniam uenit
Mael Ruanaidh h-Ua Dubhda do bhathudh
Dominicus obiit hoc anno
Primus Conuentus Predicatorum uenit in Angliam
Mxx Mac Uga de Laci do thaidhecht i n-Erinn da inndeoin righ Saxan co táinic co h-Aedh O Neill co n-dechadur 'maille i n-aghaidh Gall Erenn & co romillset mór i Midhe & i Laighnibh & i n-Ulltaibh & co roscailset caistel Cula Rathain & co rothinolsat Gaill Erenn cethri catha fichet co Delgain co tánic Aedh O Neill & mac in Uga cethri catha 'n-a n-aghaidh co tucsat Gaill breth a beoil fein d'O Neill
Cormac abb Comair Gilla Mochoinne h-Ua Cathail Mor ingen h-Ui Bhuigill bean Amlaibh h-Ui Bheollan Mxx Niall O Neill do sharughudh Daire 'mo ingin h-Ui Cathan & doroine Dia & Colum Cille mírbuil co rogairdigedh a shnaithi
Tadhg O Baighill idon mac Ceallaigh ana Thuaiscert Erínn Mael Isu h-Ua Floinn prior Easa mic n-Eirc
Murchadh Carrach h-Ua Fearghail do marbadh i n-Ghranard
Ailbin h-Ua Maelmhuidh escop Fearna
Mxx Cathal Croibhderg h-Ua Concobuir ri Connacht & ri Gaidhel Erenn ar tothucht adbath i Mainistir Cnuic Muaide quinto Kalendarum Iuini
In t-aen Gaidhel is ferr tainig o Brian Boroma anuas ar uaisli & ar onoir; togbalach tresaghmur tothuchtach na tuath; sobartanach saidhber suaithnigh soinemhail na sithchana
Doigh is re a reimhes do gabadh dechmaidh co dlightech ar tús i n-iath Erenn
Columain cunnail craidhbech cert-briathrach creidmhi & cristaidhechta; certaightheoir na cíntach & na coibdhenach; mughaightheoir na meirlech & na malartach; coimetaigh coitchenn cathbuadhach in rechta rodlestaigh
D'a tuc Dia deghonoir i talmhain & in flaithius nemhda thall arn-ég i n-aibit mhanaich dó iar m-breith buada o doman & o deman
Mathgamain mac Ceithernaigh h-Ui Ceirín rí Ciaraidhe Lacha na Nairne Espuc Conmaicne idon in Gall-espuc Domnall h-Ua Cellaig tanusti h-Ua Maine Mael Sechlainn mac Taidhg h-Ui Cellaigh Find h-Ua Curmacan
Mael Isu h-Ua Conchubhair
Predicatores intrauerunt Hiberniam
Mxx Duarcan h-Ua h-Eaghra ri Luighne Gilla in Coimdeg Mac Gilla Carraigh uasalshacart & persun Tighi Baithin
Dionisius h-Ua Mael Chiarain aircinnech Arda Carna
Morshluaighedh do dhenum do Aedh h-Ua Neill i Connachtu le macaibh Ruaidhri h-Ui Conchubuir & le toghairm Shil Muiredhaich uile acht Mac Diarmata amhain idon Cormac mac Tomaltaigh co n-dechaidh ar fut Connacht budhes co fedhaibh Atha Luain co roibhe da aidhchi ic Muillibh Uanach & gur'airgestar Loch n-Én & co tuc seoit h-Ui Concobair leis as
Tainic 'n-a diaigh co Carn Fraich & doairgestair Tairrdhelbhach mac Ruaidhri ann
Ocus dochuaidh 'n-a luathcheim d'a thigh ar cloistecht do sluaigh moir do Ghallaibh & do Mhuimnechaibh fa Donnchadh Cairbrech h-Ua m-Briain & fa Sheffraigh Mares ag Aedh h-Ua Conchobhair & ag Mac Diarmata chuige
Ocus o nach rucsatur ar h-Ua Neill roleansatur macu Ruaidhri gur'taifnetur iat a n-ucht h-Ui Neill arithisi
Romarbsatur Muimnigh don dul sin Echmarcach Mac Branan taisech Corco Achlann a Cill Cellaigh arn-dichur clainne Ruaidhri a Connachtaibh amach gabais Aedh mac Cathail Croibdeirg righi Connacht d'a n-eis
Tadhg h-Ua h-Eaghra do éc
Etain ingen Diarmata Mic Domnaill
Goill & Muimnígh do dhul fa Termunn Cael Fhinn & rocuiredh ár na n-Gall tre fhirtaibh Caelfhind
Concobur mac Taidhg & Ardghal mac Taidhg occisi sunt armor do dhainibh isin bliadhain si
In t-arbur 'ga buain a haithle na feile Brighti & in treabadh 'ga dhenamh i n-ainfhecht
Mxx Feidhlimidh h-Ua Concobhair do ghabhail taighi ar Domnall h-Ua Fhlaithbertaich gur'marb & gur'loisc é féin & a brathair
Aedh h-Ua Flaithbertaich do ghabhail la h-Aedh mac Cathail Croibdeirg & a thabairt i l-laim Ghall
Tigernan mac Cathail h-Ui Concobhair do mharbadh la Donnchadh h-Ua n-Dubhdai
Muírghius Mac Diarmata do marbadh
Connmach O Tarpa espuc Luighne
Caislen Cille Moire do scailiudh la Cathal O Raighillidh
Aedh h-Ua Ruairc do marbadh la Cathal h-Ua Raigillidh & la Conchubhar mac Cormuic
Mxx Uilliam Mares mac Giustis na h-Erenn do gabail do Chormac mac Tomaltaigh do righ na Cairrgi & d'Aedh h-Ua Conchobair
Donnsleibe O Grada alias h-Ua Gadhra; idon ri Sleibe Lugha do marbadh do mac a derbbrathar fein i fill & domarbadh e fein ind fo cetoir tre ímdell Aedha h-Ui Conchobuir
Brian mac Concobhair h-Ui n-Diarmata do marbadh
Dionisius h-Ua Mor dha do crosadh d'espuc Oil Find
Cumara h-Ua Domnallan do marbadh i n-geimil do Ruaidhri Mac Duinnsleibhe a n-dighail a athar & sé crosta
Mxx Aedh mac Cathail Croibdeirg h-Ui Concobair do marbadh do Gallaibh i mebhail iar n-a dichur do Chonnachtaibh uaithibh
Giustisecht na h-Erenn do ghabhail do mac Uilliam Burc idon Ricard
Aedh mac Ruaidhri do ghabail righe Connacht & rohairgedh cealla & tuatha Connacht leó & rodichuiredh a cleirigh & a lucht eladhna archena a tiribh comaidhchibh ar n-a cur ri fuacht & ri gorta
Muircertach mac Flaithbertaigh h-Ui Fhlannagan do marbadh la macaibh h-Ui Ghadhra
Ferghal mac Sitriuca h-Ui Ruairc do marbadh do macaibh Neill mic Congalaich h-Ui Ruairc
Niall mac Congalaigh h-Ui Ruairc do marbadh do Art mac Airt h-Ui Ruairc & Amhlaim Gerr mac Neill do marbadh du Amhlaim mac Airt i fathrugadh
Mac Craith h-Ua Mallachta
Dauid O Flainn taisech Sil Mailruanaidh d'héc
Aedh mac Donnchadh I Fergaíl do mharbadh la h-Aedh mac Amhlaim I Ferghail
Caislen Chuil Rathain do denum in bliadhain si
San Fronsias d'onorugadh mar gach naemh in bliadhain si leisin Papa idon le Gregorius nonus scilicet decimo septimo Kalendas Augustii
Duibessa ingen Ruaidhri ben Cathail Mic Diarmata do éc i n-a caillich duibh
Diarmait Mac Carrtaigh rí Des Muman
Dionis h-Ua Mordha espuc Sil Muiredhaigh do cur a espucoide uadha
Girard h-Ua Cathan canonach is eolcha dobi isin Ord Canonach
Diarmait Mac Fiaich abb reiglesa Gilla Molaisi h-Ui Gilluran i Tuaim & a adhnucal i n-Ard Charna
Muiredach h-Ua Gormghaile prioir reiglesa Indsi mic n-Erind no -n-Erin duine is egnaidhe & is craibthigiu dobi do coicedh Conacht
Diarmaid Mac Gilla Charraigh airchinnech Tighi Baithin & uasalshacart & duine rob'fherr deirc & eineach dobi i cenntur Connacht
for Mairt Gilla Isu h-Ua Cleirigh epscop Luighne
Gilla Carrtaigh h-Ua h-Elgiusan canonach & angcaire
Donnsleibe h-Ua Inmhuine manach naem & maigister saer
Mael Muire h-Ua Mail Eoin abb Cluana mac Nois
Mael Sechlainn Mac Fhireidhind uasalshacart & maigistir leighinn i n-a noibisdi i Mainistir na Buille
Gilla in Coimdedh h-Ua Duillennan comarba Feichin & abb reiglesa Canonach Esa Dara
Sluaighedh la h-Uilliam Burc i Connacta gur'milled moran leis do Chonnachtaibh
Donn Óg Mag Oirechtaigh do marbadh doibh & Echtighern mac in breithemhan h-Ua Mincachain do marbadh doibh
Art mac Airt h-Ui Ruarc do marbadh do Raghnall h-Ua Find i mebhail
Mac Craith Mac Sherraigh espuc Conmaicne duine is mo crabadh & einech dobi i l-Leith Cuinn
Aedh h-Ua Neill rí Tuaisceirt Erenn & rí Leithi Cuinn uile & deghadhbhur airdrigh Erenn uile & duine is mo romarb & rocrech Gullu & romill caislena do bai do Ghaidhelaibh a éc & duine is lughu rosailedh d'fhagbail bais innus aile acht le Gallaibh
Floirínt h-Ua Cerballan espuc Thire h-Eogain uasalshenoir togaidhe pontificatus sui anno quadragesimo sexto aetatis suae octogesimo sexto
Iosep Mag Theichidhan epscob Conmaicne
corp San Fronses d'atrugud do comarba na m-brathar cum eaglaise dorigneth 'n-aonóir fein Kl
Iunii
for Ceatain Fethfolighi idon ben Muircertaigh Muimhnidh mic Toirrdealbaigh Moir I Concubuir ingen Concobuir Mic Diarmata
Dubchablaigh ingen Concobhair Mic Diarmata do éc i Mainistir na Buille
Flann h-Ua Connachtaigh espuc na Breifne
Sluaghadh mor leis O n-Domnaill docum h-Ui Raighillaigh co ruc ben h-Ui Raighillaigh leis idon ingin Meg Fhiachrach & co rucsat seoit & innmhusa & maithius in bhaile uile leó
Conchobur Got h-Ua h-Eaghra ri Luighne
Dubthemhrach ingen h-Ui Chuinn ben Fhlaithbertaigh h-Ui Fhlannagan
Flaithbertach h-Ua Flannagan taisech Clainni Cathail & duine is uaisle dobi do Shil Muiredaigh do éc i n-a oilithri i Mainistir na Buille
Dionisius h-Ua Mordha espuc Sil Muiredaigh
for Dardain Mxxx Aedh h-Ua Fergail taisech Muinnteri h-Angaile do marbadh d'a braithribh fein
Maghnus mac Amhlaim mic Taidhg Mic Maelruanaigh cainnel einígh & egnuma & crabaidh
Sluaghadh la h-Uilliam Burc co caistel Bona Gaillbi co n-dernsat caistel ann
Maidm do thabairt do na Tuathaibh ar Concobur mac Aedha mic Ruaidhri cor'marbadh Concobur ann & Gilla Crist mac Donnchadha et alii multi
Donnchadh mac Tomaltaigh Mic Diarmata
Mac Neill h-Ui Gailmredhaigh idon Concobur taisech Ceniuil Moen
Coisecradh teampaill Cille Moire & Canonaigh do dhenum isin baile cetna la Conn h-Ua Flannagan
Sluaghadh la Domnall h-Ua Lochlainn la righ Ceniuil Eogain co n-Gallaibh & co n-Gaidhelaibh i Tír Conaill dh'ar'mill mór i Fánait & i Tir Chonaill & d'a tuc braighti Domnaill h-Ui Baighill & h-Ui Tairceirt lais
Sluaghadh la h-Ua n-Domnall isin bliadhain cetna i Tir n-Eogain co riacht Tula n-óc d'ar'marb bú & d'ar'loisc arbanna & d'ar'mhill mór archena isin tir & tainic ar cul co cosgurach
Ocus isin bliadhain cetna roairg loingais Ceniuil Eogain Midhbadh & Eaghinis & dorala buidhen do Chenel Conaill im mac Neill h-Ui Domnaill cucu & d'ar'ladh ár na loingsi & d'ar'marbadh mac Neill
Feidhlim O Concubhair rí Connacht do gabail do Ricard a Burc a Mílic a fill & righe Connacht do Aedh mac Ruaidri aris
Sluaghadh la Feidhlimidh h-Ua Conchobuir i Connachtaibh co n-dechaidh Cormac mac Tomaltaigh i n-a aghaidh co tuc leis é i Mag Luirg co n-derna longport ic Druím Gregraidhe & co tainic Cormac & Conchobur amach & na Tri Tuatha & da mac Muircertaigh Mic Diarmata idon Donnchadh & Muircertach
Ocus is í comuirli doronsat: tocht i n-diaigh Aedha mic Ruaidhri & tucsat maidhm for Aedh mac Ruadhri ann idon for righ Connacht gur'marbadh é fein & Aedh Muimnech mac Ruaidhri & a mac & Donnchadh Mor mac Diarmata mic Ruaidhri & daine imdhai aili iar sarughudh Tighi Baithin & iar n-a slat d'Aedh Muimnech & iar slat ceall & eclus n-imdha aile gur'thuitset fein i n-einech cheall & naemh Connacht
Caistel na Caillighe & caistel Bona na Gaillbhi do sgailedh la Feidhlimidh h-Ua Conchobuir
Uilliam de Laci & Serlus mac Cathail h-Ui Conchobuir & Goill imdai do marbadh la Muinntir Raighillaigh i Monaigh Cranncain
Mael Issu h-Ua Maenaigh uasalshacart roghabadh a shaltair gach n-aen lau acht Dia-Domnaigh
Goffraigh h-Ua Daighri airchinneach Daire Coluim Cille
Translatio beati Dominici
Ailín mac Uchtraigh rí Gall Gaidhel Domnall mac Aedha h-Ui Neill rí Ceneoil Eogain & adhbur righ Erenn do marbadh do Mhac Lochlainn & do Chenel Eogain féin
Aedh h-Ua h-Eaghra rí Luigne do mharbadh le Donnchadh h-Ua n-Eaghra
Snechta mor eter dá Notlaic isin bliadhain sin
Sicc mor d'a eis co n-imtightis daine & eich fo n-eiribh ar aibhnibh & ar lochaibh Erenn
Diarmait h-Ua Cuind taisech Muinnteri h-Anghaile do mharbadh
Cath do chur don Mharascal & do Gallaibh Erenn gor'marbadh in Marasgal ann
Mael Issu h-Ua Gormgaile prioir Innsi mic n-Erín
Aenghus Mac Gille Fhinnein rí Fer Manach do marbadh la h-Ua n-Domnaill
Gilla na Naem mac Airt h-Ui Brain oircinnech Rosa Comain
Mael Petair h-Ua Carmacan maighistir Rosa Comain
Espuc h-Ua Fiachrach h-Ua Mailfhaghamhair
Mxxx Lochlainn mac Echtigern h-Ui Ceallaigh do marbadh do macaibh in Gilla Riabaigh h-Ui Baighill
Sluaghadh mór lesin Gíustís & la Mac Uilliam i Connachta gur'airgetur Mainistir na Buille & co n-dernadur creach Creti & docuaidh iar sin isin Mumain gur'gabh braighti h-Ui Briain & táinic aris i Connachta & co Caladh na Cairgi gur'fágbadh in charracc dó & gur'cuir lucht coimeta innti & gidhedh dofágbadh arís í & dolegadh
Is ar in Kalaind si tic Domnall h-Ua Neill Crech Sligidh do dhenam lesin Ghiustis & le Brian mac Toirrdhelbaigh gur'gabadur mná imdha broidi
Gilla Patraic Mac Gilla Roid toisech Ceneoil Oengusa Ian Crech Renna Duin do dhenum la Feidhlimidh h-Ua Concobair ocus do marbadh Concobur Buidhe mac Toirrdhelbaigh & Tadhg mac Cormaic
Ocus táinig in Giustis co Termonn Cailfhind & do loiscedh in baile & do loiscedh tempoll Imligh U Rocadha
Maidm Cluana Ca tuc Feidhlimidh ar macaibh Ruaidhri & ar Conchobur mac Cormaic
Tomás h-Ua Ruadhan espuc Luighne
Espuc Conmaicne idon h-Ua Tormaidh
Muircertach mac Diarmata mic Ruaighri no do marbadh
Donnchadh Uaithnech mac Aedha mic Ruaidhri do marbadh do Thadhg mac Aedha mic Cathail Croibhdeirg
Donnchadh mac Duarcain h-Ui Eaghra do marbadh d'a braithribh
Sluaghadh mór dochuadur Gaill i Cenél n-Eoghain
Flaithbertach Mac Cathmhail ardtoisech Ceneoil Feradhaigh barr gaiscidh & einigh Gaeidhiul & ardtoisech dano Clainni Conghaile & O Cennfhoda hi Tir Manach a mharbadh do Donnchadh Mac Cathmhail d'a brathair fein i meabhail
Cath Cairn Siadhail tuc Domnall Mag Lachlainn du inar'marbadh Domnall Tamnaighi O Néill & Mag Mathgamhna & maithi Cheniuil Moen uile & sochaidhe aile & do h-athrighadh in bliadhain reime sin é idon Domnall Mag Lachlainn & do gabh arithisi an righi cetna a h-aithli ind madhmu moir sin tuc
M Feidhlimidh Ua Conchobuir do dhul tairis co tech righ Saxan & tuc onoir & rímiadh mor leis
Cormac mac Tomaltaigh do athrighadh isin bliadhain sin
Ferghal mac Con Chonnacht I Raighilligh do marbadh la Maelruanaigh mac Ferghail & la Concubur mac Cormaic
Donnchadh mac Muircertaigh do gabhail righi na Cairrgi
Gilla na Naemh O Drean oirchinnech Arda Carna
"lord" Albericus archiepiscopus Ardmachanus in Anglia in Ardmachanum consecratus est archiepiscopatum
Sadbh ingen I Cheinnedigh ben Donnchadha Cairprídh Ui Briain dhec
Aedh mac Gilla Cruím I Shechnusaigh do marbadh la Conchubhar mac Aedha mic Cathail Croibderg
Domnall Mór h-Ua Domnaill ri Thire Connaill & Fer Manach & Cairpri & Airghiall o chlar anuas a ég re h-adhart iar m-breith buaidhe o doman & o dhemhan & a adhnacal a Mainister Esa Ruaidh
Cath Caimeirghi tuc Brian O Neill & Mael Sechlainn O Domnaill rí Ceniuil Conaill do Domnall Mag Lachlainn do righ Tire h-Eogain gur'marbadh Domnall Mág Loclainn ann & deichnebur d'a derbfhine fein ime & taisigh Ceniuil Eogain uile & daine maithi imdhai aili fós & righi do gabail do Brian O Neill d'a eis
Murchadh O Flaithbertaidh espuc Eanaidh Dhuinn & Diarmait mac Magnusa mic Toírrdhelbhaigh & Tadhg mac Ruaidhri I Gadhra quieuerunt hoc anno
Donnchadh Cairbrech h-Ua Briain & a mac Toirrdhelbach do ég i n-aen bliadhain
Brian h-Ua Dubhda rí h-Ua Fiachrach & h-Ua n-Amhalghaidh do ég isin bliadhain cetna
Sluaighedh mór lesin Giustis & le Feidhlimidh h-Ua Conchobhair i Tir Conaill i n-deaghaidh Thaidhg h-Ui Conchobair gur'gabsat braighdi h-Ui Domnaill don chur sin
Tadhgh Ua Conchobhair do gabhail le Coin Chonnacht h-Ua Raghallaigh tre fhurail Fheidhlimídh in bliadhain cetna fós
Alibeara airdepscop Arda Macha do dhul a Saxanaibh
Ugo de Laci Iarla Uladh Cormac mac Tomaltaigh do ghabail le Tadhg mac Aedha mic Cathail Croibdeirg O Conchobair ic Mainistir na Buille & a bean ingen Meg Carrthaigh do thabairt do Choin Connacht O Raighillaigh idon mathair Taidhg fein
Tadhg O Conchobhair do dhalladh & do sbochadh do Coin Connacht O Raghallaigh tre fhurail Ghall is Gaoidheal
Aedh O Dhuibhdirma dux na Brédcha Gilla Patraig h-Ua h-Anluain ri Oirgiall do marbadh le saighdeoir Connachtach aspd claideach
Ruairi mac Aedha mic Cathail Croibhdeirg do bathadh insin t-Sinoinn ag Ath Liag
Conchubhar mac Aedha mic Cathail Croibdeirg d'ec
Sluagad la ri Saxan cum ri Franc an bliadain si Concobur mac Aedha h-Ui Conchobuir
Ruaidhri mac Aedha a derbbrathair do bathudh isin t-Sinaind
Donnchadh h-Ua Conchobair epscop Oil Finn
Cormac mac Tomaltaigh
Caislen Dhomnaigh Mhaighean do chumhdach do chlochaibh hoc anno Cagadh mor eter ri Saxan & Bretain in bliadhain si
In Giustis do dhul tairis & Feidhlímidh idon a cabair righ Saxan isin bliadhain si fós
Caislen Sligigh do dhenam le Mac Muiris Mic Gerailt isin bliadhain si
Murchadh h-Ua h-Anluain d'elogh o Inis Locha an Drochaid tre mirbuilib Padraig Mac comharba Mochua do ghabail espocoide Shil Muiredhaigh & nír'leigedh a bec d'a aimsir do re follamhnughudh
Tainig Giustis nua thairis & rohathraigedh Mac Muiris
Dotoghadh Tomaltach h-Ua Conchobhair docum espocoide Oil Find
Cerball Buidhe O Dalaigh
Murchadh O h-Anluain rí Oirrter do marbadh tre erail Briain h-Ui Neill
Alibirt Almaineach ardepscop Ard Macha d'athrughudh chum na Hungaire
Epscop Ratha Luraigh do tholughadh chum ardepscopoide Arda Macha Mael Sechlaind h-Ua Domhnaill rí Tire Conaill & in Gilla Muinelach h-Ua Buighill & Mac Somairligh do marbadh le Mac Muiris i m-Bel Atha Senaigh & rogabsat Cenel Conaill re sechtmain comlain in t-ath nar'leigset Gall na Gaidhel tairis dibh no gur'ímir Cormac h-Ua Conchobair cealg fa dheiredh: idon dochuaidh Cormac marcsluagh ar fat in muighi siar & doindto iar sin ar fut in muighi cetna suas co bord in mointigh & dochuaidh laim ris sair co rainic Ath Cuil Uaine ar in Eirne
Ocus nír'airighset Cenel Conaill co facadur in marcsluagh mor chuca don taibh d'a rabadur don abaind
Ocus mar do bí Cenel Conaill & a n-aire ar a marcsluagh leith d'a cul doleigset na Goill 'san ath co tarla Cenel Conaill & in Gilla Muinelach h-Ua Baighill & Mac Somhairligh re Mac Muiris i m-Bel Atha Senaigh cor'thoitset ann
Caislen Mic Goisdeilbh do leghadh le macaibh Aedha h-Ui Concobhair
Cagadh mór do denam do Toírrdelbach mac Aedha h-Ui Chonchubhair & do na macaibh righ re Gallaibh in bliadhain si & bailedha imdha do loscadh & Goill imdha do marbadh leó
Eachmarcach h-Ua Cathan ri Cianacht & Fer na Craibhe do mharbadh la Maghnus h-Ua Cathan ar n-dul dó ar creich chuige co h-Airther Muighi i n-Dail Riatai
Ruaighri h-Ua Canannan do ghabhail righe Tire Conaill
Aedh Mac Conchailleadh abb Cluana Eois
Raighned do oirdneadh i n-ardepscoboidi Arda Macha isin Roim
Murchadh h-Ua h-Anluain ri Oirrthir do marbadh an bliadhain si Ruaidhri h-Ua Canannan do marbadh la Goffraigh mac Domnaill Moir h-Ui Domnaill & daine imdha eile araen ris & Goffraigh do gabail righi Thire Conaill d'a eisi
Raigned ardepscop Arda Macha do theacht o'n Roim cum pallio & aiffrinn do radha dho leis i feil Peadair & Poill in n-Ard Macha
Iusdis na h-Eirenn do dul sluagh gu Cuil Rathain & caislen & droichead do dhenum dhoibh ag Druim Thairsich
Sloghedh la Gallaibh Erenn co Cuil Rathain co n-dearnadur drochat na Banna & caistel Droma Tairrigh & athtrebadh in droma
Longa do thabhairt la Brian h-Ua Neill la h-airdrigh Tuaiscirt Erenn de Loch Feabhail i Magh n-Itha tar Termonn Dabeoic i l-Lorcc co rainic Loch n-Eirne co n-derna creich n-díarmhithi & gur'bris caistel ann Da bliadhain dec & secht cet bliadhan o dochuaidh Colum Cille co h-I gus an bliadhain si
Mac h-Anri do marbadh la h-Aedh h-Ua Concobair idon Aedh mac Feidhlímidh & Daibit Dríu & Goilmaithi eile imaille Maidhm Atha na Righ ar Thoirrdelbach h-Ua Concobuir d'ar' marbadh Aedh mac Aedha ann & Brian in Doire & moran do maithibh Connacht
Sluaighed mór leisin Giustis & le Mac Muiris i Connachtaibh cor'innarbsat Feidhlimidh asin tir & rofhagsat Toirrdelbach mac Aedha i n-a inadh
Niall h-Ua Cananan do ghabhail righe Thire Conaill an bliadhan si
Toradh imdha ar chrannaibh an bliadhain si ccvel Mael Muire h-Ua Lachtnan ardespuc Tuama
Tainíc Feidhlimidh isin tir & dotheich Toirrdhelbach reime a n-ucht Gall
Tomas O Meallaidh espuc Eanaigh Duin
Beand thempuill moir Dhaire Coluim Cille do thuitim id est sexto Idus Februarii
Seisilín ingen Mic Lachlainn righan Tuaisceirt Erenn Muiris Mac Gearailt & Cathal h-Ua Raighillaigh & Eachaidh Mhag Mathghamhna do dhul sluagh a Tir Chonaill & Niall h-Ua Canannan do mharbadh leo idon ri Thire Conaill
Dominica Floirint Mac Flaind do thogadh cum ardespucoide Tuama & roba dingmhala cuice he ar med egna & dlighidh
Ardgal h-Ua Fhlaithbertaigh ridomna Ailigh caínnel ghaiscidh & eínigh Thuaisceirt Erenn Gilla Crist h-Ua Breislen toisech Fanait & a brathair do marbadh la Ceallach m-Balbh h-Ua m-Baigill
Donchadh Mac Cathmhail toisech Chenel Feradhaigh do marbadh d'Airghiallaibh
Raighned airdepscop Arda Macha do dhul cum na Roma
Imhar Magh Mhadaghan taisech Cloinne Ruadhrach do marbadh
Da mac Ruaighri h-Ui Neill do marbadh ag Cill Mhóir h-Ua Níallain
Donnchadh Mac Cathmhail do marbadh
Caislen Duin Chuile do dhenumh
Samhradh te isin bliadhain si
Caislen Cail Uisci do denamh le Mac Muiris
Caislen Muighi Cobha do dhenamh leis idon le Gearrolt fos
Mael Maedhoic h-Ua Beollan comarba Coluim Cille i n-Druim Cliabh in t-aen comarba robo mó conach & robo oirrdercu einech & robo mó cadhus & onoir roboi re a linn fein i n-Erinn o Gallaibh & o Ghaidhelaibh
Aedh Mac Cathmhail Conchobur Mac Cathmhaeil righthoisech Ceniuil Feradhaigh & tuath n-imdha archena tuir eínigh & eghnoma Tuaisceirt Erenn fer sitha Conaill is Eogain is Airghiall a mharbadh do rútaibh Briain h-Ui Neill & sé i cosnum a comairce friu & se fein ar slanachus h-Ui Gailmredhaigh & h-Ui Cathan
Conchobur h-Ua Dochartaigh taisech Airdi Mídhair re h-eadh Iustis na h-Eirenn do theacht sluadh mor go h-Ard Macha & assin i n-Ou Eathach & aseig ar a n-ais gu Cluain Fiacna & Brian h-Ua Neill d'a n-oighreir annsin & do thabairt a dhearbhrathar fein idon Ruaighri h-Ua Neill do bhraighid doibh
Sluagh mor do tínol le Mac Muiris co n-deachaidh i Tir n-Eogain & nír'ghabh nert na tenn innti & tucadh ár mor ar na Gallaibh don toisc sin
Mael Pedair h-Ua Muiredhaig prioir Duine Géimhin Donatus archiepiscopus Mumoniae
Sluaigheadh la Brian h-Ua Neill la h-airdrigh Thuaisceirt Erenn co Magh Cobha d'ar'milledh leis in caistel co n-a dhainibh & caistela imdha eile i n-Ulltaibh & daine imdha don turus sin
Caislen Muighe Cabha do sgris la Brian h-Ua Neill righ Thire h-Eoghain
Mael Padraig h-Ua Sgannuil don Ord Phreitsiur do thogha le h-ardepscop Arda Macha a comairle Innocent Papa cum espocoide Ratha Both
idem archiepiscopus constituit eum uicarium suum in prouincia Armachana postquam consecratus fuit in monasterio fratrum Minorum de Dun Dealgan in Dominica prima Aduentus Domini
Fructus copiossus in arboribus hoc anno
Dauid Mhag Ceallaigh airdepscop Caissil in pace
Murchadh h-Ua Mail Sechlainn
Donnchadh mac Donnchadha & Amhlaim h-Ua Bibsaigh do marbadh la Connachtaibh
Aíndiles h-Ua h-Indeirghi tuir eghnoma Thuaisceirt Erenn Dedicatio ecclesie Sancti Patricii Dublinie
Teine dhiaitt aidhche Domhnaigh i fheil na Croiche in t-Samhraidh i m-bhaile h-Ua Ruadhagan i fhigh Chonaill & nonmhur do loscadh a tigh ann
ccvel Innocencius Papa
Tómas Mac Diarmata archideochan Oil Find Donn Sleibhe h-Ua Flainn abb reiglesa Poil & Peadair i n-Ard Macha Donatus idon an t-ochtmhadh abb dobhi i m-Mainisdir Poil & Pheadair i n-Ard Macha et Patricius h-Ua Muireadhaigh idon prioir an tighe cetna do thogha cum na h-abdhaine et benedictus est per manus Mael Patricii episcopi Rapotensis
Ruaidhri h-Ua Gadhra ri Sleibhe Lugha do marbadh la Daibith mac Ricaird Cuisin
Floirínt Mag Fhloind airdespuc Tuama da Ghualann
Muinnter Raghallaigh do marbadh le h-Aedh mac Feidhlimthe h-Ui Conchobuir & le Conchubur mac Tigernain h-Ui Ruairc idon Cathal & Domnaill & Cu Connacht & in Gilla Caech & Gaffraigh & maithi Muinnteri Raghallaigh & h-Ua m-Briuin uile ar aen lathair ag Allt na h-Eillti os Bealuch na Beithighe i cinn Sleibhe in Iaraind
Domharbadur Muinnter Raghallaigh Diarmait h-Ua Flannagain & Flann Mág Oirechtaigh & Murchadh Find h-Ua Ferghail
Doghonadur & domarbhadar daine imda eilí nach airmither sunn
Raighned airdepscop Aird Macha dh'ec isin Roim
Muiris Mac Gerailt
Caislen Cail Uísci do leagadh le Goffraig O n-Domnaill & techt asa aithle dó & do Ceniul Conaill d'ínnsoighidh Shligigh & do comraic re Gallaibh in bhaile & tuc maidm forro ag Credran Cille i r-Ros Cheide i Crich Cairbri
Ocus dogonadh h-Ua Domnaill ann & mina gabait a gona grema de robiadh maidm forra co Muaidh
Ocus doloisedh Sligech leo & dohairgedh & dogabadh Mac Grifín ann idon ridire maith
Conchobur mac Tigernain h-Ui Ruairc do marbadh le Muinntir Raighillaigh idon le Matha h-Ua Raighillaigh
Tuc O Briain maidm mor ar Ghallaibh isin bliadhain si
Ieoan Bisset malartach ceall & Gaeidhel subita morte periit
Muiris Mac Gerailt Iustís Erenn ri h-eadh discailtech Gaeidhel & ceall n-Erenncol
Scaínner crodha do thabairt do Ghoffraigh h-Ua Domnaill rí Thire Conaill & do Ghallaibh Connacht idon i Credran Cilli i Ros Cheidi i Cric Cairpri & maidhm ar na Gallaibh & tri fichit no ní as mo do marbadh do na Gallaibh
Ocus dogonadh O Domnaill ann & Donnchadh mac Cormaic h-Ui Domnaill tuir eínígh & eghnoma Thire Conaill do ghuin annsein & a ég Caistel Cail Uisci do leagadh le Goffraigh h-Ua n-Domnaill
Conchobar mac Tigernain do mharbadh le Muinntir Raghallaigh
Tuc h-Ua Briain maidm mór ar Ghallaibh isin bliadhain si
Cathal mac Aedha mic Cathail Croibderg do dhalladh la h-Aedh O Concubhair & Cathal Cuircec O Concubair do dhalladh mar aen ris
Abraham h-Ua Conallan do dul cum na Romha tareis a thoghtha chum airdespucoide Arda Macha
Macrobius ab Cluana Eois dh'ec
Mael Muire Mag Murchaidh taisech Muintire Birn do marbadh idon o n-a braithribh fein ig Cill Issill
Goffraigh h-Ua Domnaill ri Thire Conaill
Siurtan Gaileang do mharbadh la Mac Somhairlidh ar oilén mara i n-Iarthar Connacht & daine maithi imda eile araen ris
Sluagh mór la h-Aedh mac Feidhlimthe & la Tadhg h-Ua m-Briain i coínne Briain h-Ui Néill co Cael Uisce idon ag leicc h-Ui Maeildoraigh
Ocus tucadur na maithIsin uile ardchennus do Brian h-Ua Neill: idon braighdi mic Fheidhlimthe dóson & braighdi Mhuinnteri Raighillaigh d'Aedh h-Ua Conchobuir & braighdi h-Ua m-Briuin uile o Chenannus co Druím Chliabh
Domnall h-Ua Domnaill do righadh an tan sin & tucsat Cenel Conaill uile braighdi & tighernus dó
Mac Craith Mág Thigernain taisech Thellaigh Dunchadha do marbadh la Domnall Mac Tigernain
Amlaim mac Airt rí Breifne
In manach h-Ua Cuirnin
Tomaltach h-Ua Conchubhair do thogha cum airdepscopoide Tuama
Abraham airdepscop Ard Macha pallium impetratur a Curia Romana et Missam cum eo celebrauit quarto Nonas Iunii apud Ardmacham
Cathal Mac Con Shnama do dalladh
Milidh Mac Goisteilbh
Sigraidh O Baighill do marbadh d'a braithribh fein
Braighdi h-Ua m-Briuin do dhalladh la h-Aedh mac Feidhlímidh
Cormac h-Ua Luimluin espuc Cluana Ferta i n-a sheanoir naeimheagnaigh
Tomaltach mac Toirrdhealbaigh mic Mhailtsheachlainn h-Ui Chonchubhair do ghabail airdepscopoide Tuama
Tadhg O Briain adbur ri Muman dh'ec
Cath Droma Deirg in loco qui dicitur Dromma Derg ag Dun da Leathglas tuc Brian h-Ua Neill & Aedh mac Feidhlimidh do Ghallaibh Tuaisceirt Erenn ait i n-ar'marbadh moran do mhaithibh Gaidheal idon Brian h-Ua Neill & Domnall h-Ua Cairre & Diarmait Mag Lachlainn & Maghnus h-Ua Cathan & Cian h-Ua h-Inneirghi & Donnsleibhe Mág Cana & Concobur O Duibhdirma & Aedh a mac & Amhlaim h-Ua Gairmleaghaidh & Cú Uladh h-Ua h-Anluain
Acht aen ní romarbadh coic fir dég do mhaithibh Cloinne Cathain ar an lathair sin
Romarbadh do Connachtaibh ann:
Gilla Crist mac Conchobair mic Cormaic h-Ui Mailruanaigh rí Muighi Luirg & Cathal mac Tighernain h-Ui Conchobair & Maelruanaidh mac Donnchadha & Cathal mac Donnchadha mic Muircertaigh & Aedh mac Muircertaigh Fhind & Tadhg mac Cathail mic Briain h-Ui Mailruanaidh & Diarmait mac Taidhg mic Muiredhaigh mic Tomaltaigh h-Ui Mailruanaigh & Conchobur Mac Gille Arraith & Tadhg mac Ceín h-Ui Gadhra & Gilla Beraigh h-Ua Cuind & daine imda aili
Domnall mac Concobuir mic Tighernain do marbadh la Teallach n-Dunchadha
Abratham h-Ua Conallan comarba Patraig
Aodh Buidhe h-Ua Neill du righadh for Thir n-Eughuin
Maithi cleirech Ceneoil Conaill do marbhadh la Conchobur h-Ua Neill & re Cenel Eogain i n-Doíre Coluim Cille im Chonchobur h-Ua Firghil
Conchobur h-Ua Neill do marbadh dono a cetoir tre mírbuil Coluim Cille la Donn h-Ua m-Breislen taisech Fánat
Cathal h-Ua h-Eghra do marbadh do Ghallaibh
Sluagh la h-Aedh mac Feidlimthe 'sin m-Breifne gur'loisc bailti imdha & arbanna
Córtus madhma do thabairt ar dréim d'a rútaibh gur'marbadh moran dibh
Seón Fitz Tomas & in Barrach Mór do marbadh la Finghin Mag Carrthaigh & la Deasmuimnechaibh archena & moran do Ghallaibh ailibh
Fínghin Mac Carrthaigh do marbadh la Gallaibh
Aedh Buidhe h-Ua Neill expulsus est & Niall Culanach O Neill frater Odonis do rigadh
Niall h-Ua Gairmleghaidh taisech Ceniuil Moain Pilib Mac Cinaetha taisech an Tricha Cet occisus est per Gilla Mura h-Ua Cairre
Patricius idon Mael Padraig h-Ua Sganuil episcopus Rathpotensis electus est concorditer in archiepiscopum Ardmachanum et prosequutus fuit electionem de se factam ad Sedem Apostolicam
Amalgaidh h-Ua Ruadhagan righ h-O bh-Eatach do mharbadh per Donatum h-Ua Cairre et Donatus h-Ua Cairre do mharbadh ar in lathair cedna
alias Sluagh mor le Mac Uilliam i Connachtaibh gur'milledh moran leis
Feidhlimidh h-Ua Conchobuir & Aedh a mac & maithi Sil Muiredaigh do dul co h-Es Ruaidh rompo co h-urmór bó Connacht leo ar a cagadh co n-dernsat sidh
Creach mór do dhenumh la h-Aedh mac Feidhlimthe ar Gaillaibh Sléibhe Lugha & a Ciaraidhe co tucsat buar imda leo & ro marbsat Goill imdha
Mael Seachlainn mac Taidhg h-Ui Conchobair espuc Oil Find
Cormac mac Domhnaill Guíd Meg Carrthaigh do marbudh le Gallaibh Domnall h-Ua Domnaill do marbadh Dhuinn Ui Breislen i cuirt in espuic i r-Raith Both
Dabhith h-Ua Find ab na Buille
Diarmait mac Cormaic
Aengus h-Ua Clumain espuc Luighne
Tomas h-Ua Ceallaigh espuc Cluana Ferta
Ebdonn ri Lochlann do ég i n-Innsib Orc ic techt a n-Erinn
Samhradh te isin bliadhain si
Donnsleibe Mac Cathmhail taisech Ceniuil Feradhaigh occisus est per Aedh Buidhe
Aedh Buidhe iterum do righadh & Niall Culanach do innarbadh
Patricius idon Mael Padraig h-Ua Sgannuil archiepiscopus Arda Macha ar radha Aiffrinn cum pallio in crastino Iohannis Baptistae i n-Ard Macha armor ar dhainibh an bliadhain si do phlaigh & do ghorta Kal Feidhlimidh h-Ua Chonchobuir airdri Connacht in t-aen Gaidhel rob' fherr maithius dobí i n-Erinn i n-a réimhes fein Cathal mac Taidhg h-Ui Conchobair do marbadh le h-Aedh h-Ua Conchobair
Tómas h-Ua Maícin espuc Luighne
Tomás mac Fherghail Mic Diarmata espuc Oil Find
Caislen Sligigh do leaghadh la h-Aedh mac Feidhlimthe & le Domhnall h-Ua n-Domhnaill
Muiredhach h-Ua Cerbaill taisech Calraighi;
Cathal Mag Raghnaill taisech Muinnteri h-Eolais quieuerunt
Gilla na Naem h-Ua Cuinn taisech Muinnteri Gillgan Frater Patricius O Sgannail airdespuc Arda Macha ar n-denam Caibidleach coitcinne a n-Droicheat Atha in bliadhain si feria secunda tertia et quarta post festum Omnium Sanctorum
Dond h-Ua Breislen do mharbadh la Domhnall h-Ua n-Domhnaill i Raith Both i cúirt an easpuigh
Aedh Buidhe h-Ua Neill do thabairt inghine Mic Goisdealbaigh in uxorem Domhnall h-Ua h-Eghra ri Luighne do marbadh do Ghallaibh
Mathgamain mac Ceithernaigh h-Ui Cheirin rí Ciaraidhe do marbadh do Ghallaibh
Cú Mhuidhe h-Ua Cathan ri Ciannacht captus est per Odonem Flauum
Airdespuc Arda Macha idon Mael Patraic O Sgannail do dhenum díge timcell Arda Macha & braithri Minura do tabairt co h-Ard Macha lesin fear cetna isin bliadhain si
Braithri Minúra do thabairt co h-Ard Macha leisin airdepscop idon le Mael Padraig h-Ua Sgannail & an fer cetna idon Mael Padraig do dhenam díge timceall Arda Macha in bliadhain si
Aed Buidhe h-Ua Neill ri Thire h-Eogain do ghabhail tigherndais Oirghiall
Benedictio fratris Catholici precentoris domus Apostolorum Petri et Pauli de Ardmacha ad abbaciam domus sanctae Mariae de Clochar
Frater Patricius h-Ua Mureadhaigh abbas monasterii Apostolorum Petri et Pauli depositus est et substitutus est abbas de Daeri scilicet Cristianus Mhagshamhragan Cagadh mor eter rí Saxan & Simunn Muford
Murchadh Mac Suibhne do ghabail la Domnall Mac Maghnusa & a tinnlacudh illaim in Iarla & a ég isin prisun
Feidhlímidh h-Ua Conchobair rí Connacht Frater Patricius h-Ua Muireadhaigh ar n-a gabail aris chum a abdaine fein
Aedh Buidhe h-Ua Neill & Uater a Burc idon Iarla Uladh do dhul a Tir Conaill sluadh & nir' gabhadar teann na treisi
Concobur h-Ua Briain rí Tuadh Muman do mharbadh la Diarmait mac Muircertaigh h-Ui Briain & rí a mac Seoinin & daine imdha aili & Brian Ruadh a mac do gabail a inaidh
Toirrdhelbach mac Aedha h-Ui Conchobuir dalta h-Ua m-Briuin
Conchohur h-Ua Ceallaigh
Diarmait h-Ua Briain in fer ler'marbadh Conchobur do marbadh ind
Ecclesia maior sancti Patricii in Ardmachense ciuitate infra murum incepta est per Archiepiscopum Ardmachanum id est Mael Padraig h-Ua Sgannaill
Lachlainn Macana extra portam curiae Domini Archiepiscopi in ulcionem Murchaidh h-Ui Anluain per Eachmarcach h-Ua h-Anluain est occissus
Cimiterium fratrum Minorum de Ardmacha consecratum est per eundem Patricium Archiepiscopum et Dominos Rapotensem Dunnorensem et Conderensem
Frater Carbricus h-Ua Scuaba consecratus est in Rapotensem episcopum
Caislén Rosa Comain do dhenamh la Roibhert D'Uffort Iustis na h-Erenn & le Gallaibh Erenn re righi Aedha mic Feidhlimthe h-Ui Conchobuir & Aedh fein i n-galur an tan sin & rocrechadh & rohairgedh móran do Connachtaibh cum in chaislein sin
Caislen Sligigh do dhenum le Mac Muiris
Tadhg mac Neill Mic Muiredhaigh do marbadh i n-Oil Finn do shersenach dochnaith do muinntir a brathar fein
Aedh mac Domnaill h-Ui Ferghaill do marbadh do Ghallaibh & d'a braithribh fein
Aedh h-Ua Finn saí oirfidigh
Brian mac Domnaill Duib h-Ui Eaghra do marbadh la Gallaibh
Dauidh h-Ua Bragan esbag Clohcair qui uirtuosse et fideliter pro defencione iusticiae et iuris ecclesiae Clochorensis per tempus uitae eius laborauit obiit hoc anno
Ocus a adhlacadh im Mainistir Mhellifoint oir dobo manach d'a manchaibh fein he roimesin
Maidm Atha in Chip le h-Aedh mac Feidhlimthe & le Connachtaibh ar in Iarla idon ar Uáter a Burc & ar Ghallaibh Erenn archena dú i tucadh ár díairmidhe ar Ghallaibh & dogabadh ann Uilliam Óg a Burc & romarbadh é iardain isin laim cedna
Ocus ní mó cosgair ná cathirghal d'a tucsat Gaidhil do Ghallaibh i n-Erinn riam inas
Uair romarbadh Ricard na Coille brathair an Iarla & Seon Buitilér & rideredha imda aili & Goill & Gaidhil diairmídhe & rofagadh cet d'eachaibh co n-a luirechaibh & co n-a n-dillaitibh
Comarba Padraig idon Mael Padraig h-Ua Sgandail
Gorta mór dofholachta i n-Erinn isin bliadhain si
Cristina ingen h-Ui Nechtain bean Diarmata Mídigh Mic Diarmata in bean rob' ferr delb & eineach & crabhadh robai i n-aen aimsir ría & is mó tuc don Ord liath
Mael Padraigh h-Ua Sgannail airdeasbag Aird Macha do dhul gu teach righ Saxan an bliadhain si & a theacht anoir aris an bliadhain chetna mailli re cumachtain mhoir
Eachmharcach h-Ua Anluain ri Oirrthir do ghabhail per Ualterum Maires idon Constabla Rius na Cairge & dotherno uadha aris an bliadhain cetna
Michael Mac an t-Shair Oifficel Ard Macha do chonsecraitt le h-airdeasbog Aird Macha i n-a easbog i Clochur in crastino Natiuitatis Beatae Mariae Mac Seoan Iberdun do marbadh le Uáter a Búrc
Simon Mag Craith deganach Arda Carna
Mathgamain Mag Carrthaigh do marbadh
Bháiter a Búrc Iarla Uladh & tigherna Connacht Caislen Taighi Temphla do brisiudh la h-Aedh h-Ua Conchobuir
Donnchadh Mhag Shamrudhain
Caislen Rosa Comain & caislen Sligigh & caislen Atha Líag do legadh la h-Aedh mac Feidhlimthe Muirgis mac Donnchadha tigerna Thire h-Oilella nech dob' ferr einech & tinnlacadh do Connachtaibh do ég a Murbhach i l-longport h-Ui Domnaill & a breith co Mainister na Buille & a adhnucal indti co honorach
Clann Muircertaigh do dhul i n-Iarthar Chonnacht gur'marbadh leo h-Oidsi Mac Mhebric & h-Anrí Buitillér
Caislen Renna Duin do leagadh la h-Aedh h-Ua Conchobuir
Tadhg Dall mac Aedha
Ian Conchobur Buidhe mac Airt h-Ui Ruairc rí Breifne do marbadh la mac Concobuir mic Thighernan h-Ui Concobuir & romarbadh in t-é romarbh
Eachaidh Mág Mathgamna
Crech do dhenum do Shiurtan d'Eisetra isin Corunn & becan do macaibh righ Connacht do breith forra & aimglicus do denum tre furail drochdhaine gur'marbadh Domhnall mac Donnchadha mic Maghnusa & Maghnus mac Airt & Oirechtach Mac Aedhugain & Aedh h-Ua Birn & daine imdha aili
Lodouicus idon Lodhais Naemh righ Franc do dul cum nime decimo quarto Kalendas Septimbris in bliadhain si ; idon Lodhais mac Lodhais
Domhnall mac Maghnusa mic Muircertaigh Muimnígh h-Ui Conchobuir sai bruinnti & feichemh coitchenn comlan don cíníudh dhaenna
Gilla na Naem O Ferghail aen raghu thaisech Erenn i n-a aímsir fein
Aedh mac Feidhlimthe h-Ui Conchobuir ri Connacht & adhbur airdrigh Erenn fer ba mó grain & cosgar dobí i n-Erinn
Tigernan mac Aedha h-Ui Ruairc rí Breifne
Eogan mac Ruaidhri h-Ui Concobair ri Connacht re raithi a marbadh i Mainistir na m-Brathar i Ros Comain la a braithribh fein
Aedh mac Cathail Doill h-Ui Concobuir rí Connacht re caeicidhis Do marbadh la Tommaltach Mhag Oíreachtaigh & do chomairle Gilla Crist h-Ui Bhirn
Cathal Mag Fhlannchadha taisech Dartraighi
Tadhg h-Ua Dalaigh idon mac Cerbhail Buidhe d'ar n-doigh sai maith re dan
Cairbri h-Ua Sguaba espuc Tire Conaill et in Curia obiit
Mail Seachlainn mac Amlaimh mic Airt h-Ui Ruairc righ Dartraighe do marbadh la Conchubhar mac Domnaill mic Neill h-Ui Ruairc
Art mac Cathail Riabaigh rí Breifne Ruaidhri mac Toirrdhelbaigh h-Ui Concobuir do gabhail d'a brathair féin do Thadhg mac Thoirrdhelbaigh h-Ui Conchobair & Tadhg mac Cathail Mic Diarmoda do argain uile leis & Conchobur mac Ferghail mic Donnchadha mic Muircertaigh do marbadh d'a brathair fein
In t-espuch Ua Laidhig espuc Cille Aladh
Ruaighri h-Ua Conchubhair d'elogh & Conchubhar h-Ua h-Ainli do breith leis & a leanmuin gu maith & breith ar Conchubhar & a mharbadh
Cairbre h-Ua Sguaba epscop Ratha Both
Art mac Cathail Riabaigh ri Breífne do marbadh do Mhuintir Ghearudhan
Tomas Mhacc Shamhrughain do mharbadh la Cinel Luachan
Aedh Muimnech mac Feidhlimthe do thiachtain asin Mumain imesc Connacht & tiacht do Clainn Tairrdhelbaigh astir
Diarmait mac Gille Muire h-Ui Mhorna ri Uladh
Crech do dhenum do mac Fheidhlimthe ar Clainn Muircertaigh & i toraidhecht na creiche romarbadh Gilla na n-Aingel O Conrai
Domnall mac Neill mic Conghalaigh h-Ui Ruairc ris a raitea Gilla in Inme do marbadh la h-Ua Nechtain
Creach do dhenum le Cloinn Toirrdhealbaig ar mac Fheidhlimthe & ar macaibh Mic Dhiarmmoda & Gilla Crisd h-Ua Mail Brenainn do marbadh leo an la sin
Gilla Crisd h-Ua Neachtain & Uilliam h-Ua Neachtain do marbadh la Ruaighri mac Toirrdhealbaigh h-Ui Conchubhair Gilla na Naem h-Ua Birn
Brian Ruadh h-Ua Briain
Braen h-Ua Mail Mocheirghi ab Cenannsa
Gilla Crisd h-Ua Birn fear gradha Aedha h-Ui Chonchubhair do mharbhadh don Gilla Ruadh mac Lochlainn h-Ui Chonchubhair
Tadhg mac Toirrdhelbaigh do marbadh la clainn Cathail Mic Diarmata
Ruaidhri mac Toirrdhelbaigh do marbadh la Gilla Crist Magh Fhlannchadha & le Dartraighi archena ar bord Droma Cliabh & in Persun Riabach mac Tigernain h-Ui Conchobuir & daine aili nach airímhter sunn
Donnchadh & Ferghal da mac Muirgisa mic Donnchadha mic Tomaltaigh do marbadh la Tadhg mac Domnaill Irrais
Flaithbertach h-Ua Daimín rí Fer Manach idon i tert Noin mís Fhebhra
Maidm Cuínchi do thabairt do Donnchadh mac Briain Ruaidh & do macaibh ailibh h-Ui Briain ar in Iarla O Claire gur'loisgsead teampull Cuinche i ceann a mhuinnteri gu tugsad ar diairmidhe forra etir losgad & marbhadh
Tomas h-Ua Cuínn espuc Cluana mac Nois
Tomaltach Mac Oirechtaigh rightaisech Shil Muiredhaigh do marbadh do na Tuathaibh
Gilla na n-Aingel ab Lesa Gabail Nonis Marcii
Brian Ruadh mac Conchubhair h-Ui Bhriain righ Tuadhmhumun do ghabail le mac Iarla h-O Claire
Ocus síadh ar cur a fhola i n-aen soightheach & ar n-denum cairdíusa-Crisd & ar tobert mhinn & chlog d'a chele
Ocus a tharraing etir sdedaib deis a ghabhala
Tomaltach h-Ua Conchobuir airdespuc Tuama saí Erenn ar einech & ar uaislí ar shochraidecht & ar thidhlucadh
Mael Shechlainn mac Toirrdhelbaigh Conchobur mac Diarmata mic Maghnusa h-Ui Conchobuir Gilla in Choimdhedh h-Ua Cerbhallan espuc Thire h-Eogain
Murchadh h-Ua Neachtain do marbadh do Domnall h-Ua Neachtain
Ocus comrac d'fhuagradh do Roibert h-Ua Nechtain do derbrathair Murchadha h-Ui Neachtain ar Domnall & Roibert do marbadh ann don fhir chetna isin comruc sin
Domnall mac Ghilla Crisd h-Ui Neachtain do marbadh la h-Aedh h-Ua Concheanainn
Aedh Muimnech h-Ua Concobuir idon righ Connacht in tan so do marbadh la Clainn Muircertaigh ag Caill in Daingean
Cathal mac Concobuir Ruaidh do righadh do Connachtaibh
Seoan h-Ua Laidhig espuc Cille Aladh
Mail Sechlainn h-Ua Gairmleghaidh taisech Ceniuil Moein & Concobur h-Ua Gairmleghaidh occisi sunt per Tellach Modoran
Aemann O Congaile oircinneach Ro Orcer saoidh cleirech Tadhg mac Cathail Mic Diarmata ri Muighi Luirg sai n-eínigh & n-egnoma
Cath Disirt da Crich eter Conall & Eogan dú i trochair Domnall h-Ua Domnaill le h-Aedh m-Buide h-Ua Neill & le Mac Mairtin idon fer dar'ghialladur Fir Manach & Oirghialla & urmhór Gaidhel Connacht & Uladh achtmadh bec & fir Breifne uile
In t-en Ghaidhel rob' ferr eínech & oirechus; feichem coitcenn Iarthair na h-Eorpa
Ocus a adhnacul i Mainister na m-Brathar i n-Doire Coluim Cille ar m-breith buadha gach uile mhaithiusa
Ocus as iad so ba ferr do marbadh ann: idon Maelruanaigh O Baighill taisech na Tri Tuath & Eogan mac Mail t-Shechlainn h-Ui Domnaill & Cellach Ua Buighill in t-én taisech robh' ferr eínech & tidhnacul dobi i n-aen aimsir fris & Gilla Mac Flannchadha taisech Dartraighi & Domnall Mac Gille Fhinnén taisech Mhuinnteri Peodachan & Aíndiles O Baighill & Dubghall a mac & Enna h-Ua Gairmleaghaidh rightaisech Ceniuil Moein & Cormac mac ind fhirleighinn h-Ui Domnaill taisech Fanat & Gilla in Choimdegh O Maeladuin ri Luirg & Carmac mac Carmaic h-Ui Domnaill & Gilla na n-/Oc Mac Calredocair & Mael Sechlainn mac Neill h-Ui Buighill & Aindiles mac Muircertaigh h-Ui Domnaill & Magnus Mac Cuinn & Gilla na Naem O h-Eochaghan & Muircertach h-Ua Flaithbertaich & Muircertach Mac in Ulltaigh & Flaithbertach Magh Buidhechan & daine imda aili do macaibh righ & taisech & d'oglachaibh nach airimther sunn
Cath eter na Bairedachaibh & in Cimsógach dú in romebaidh ar na Bairedachaibh & d'ar'marbadh ann Uilliam Baired & Adam Pleimenn & daine imda aili & dobadur dias Gaidhelach ar leth in Cimsogaigh dochinnset ar bheoghacht & ar lamhach ar moran do dainibh ailibh idon Taichlech O Dubhda & Taichlech O Baighill
Taichlech mac Maelruanaigh h-Ui Dhubhda rí h-Ua Fiachrach in duine rob' ferr eínech & egnum & innsoighidh do Gaidhelaibh dobí i n-a aimsir a marbadh le h-Adam Cimsóg ar traigh Eothaille
Lasairfhina ingen Cathail Croibdeirg in ben rob' uaisle i n-Erinn i n-a h-aimsir
Matha Ruadh O Raighillaigh do eg
Gilla Issu Mor Mag Thigernain taisech Thellaigh Dunchadha & lethtromán na Breifne
Cathal mac Gilla na Naem h-Ua Ferghail
Muircertach Mac Murchadha rí Laighen do marbadh do Ghallaibh & a derbrathair eile idon Art Mac Murchadha
Snechta mór & sicc o Nollaic co feil Brighdi isin bliadhain si Tadhg mac Domnaill Irrais h-Ui Conchobuir do mharbhadh la Luighnibh
Aedh Buidhe h-Ua Neill do marbadh le Mag Mathgamna idon la Brian & leis h-Ua Raghallaigh
Muiris h-Ua Conchobuir espuc Oil Find
Donnchadh h-Ua Briain ri Tuadh Muman do marbadh la Toirrdhelbach h-Ua m-Briain
Amlaim O Tomoltaigh togha confirmaiti episcopi Oil Finn
Dubghall mac Maghnusa h-Ui Baighill toisech Cloichi Cinnfhaelaidh do marbadh la muinnter h-Ui Mailgaithi
Mac na h-Aidhche Mac Dorchaidh taisech Ceniuil Luachain no Duachain
Gilla Isu Mac Tigernain ard taiseach Chinel Brenainn No gumadh uire so scilicet Matha h-Ua Raigillaigh ri Breifne Símon h-Ua Ruairc espuc na Breifne
Maidhm do thabairt do Maghnus h-Ua Conchobuir ar Adamh Cimsog & ar Gallaibh Iarthair Connacht ag Eas Dara dú inar'marbadh daine imdha & inar'gabadh Colín Cimsóg a derbrathair a m-braighdenus do cinn na sligedh do légadh dó fein tareis a muinnteri do marbadh co mór
Maidm tuc Pilib Mac Goisdeilb ar muinnter Maghnusa h-Ui Conchobuir ar Sliabh Gamh gur'marbadh moran do glaslath ann
Enri Mac Gille Fhinnein do marbadh
Ruaidhri h-Ua Gadhra rí Sleibhe Lugha do marbadh la Mac Fheorais ar a loch fein Sluagh mór la h-Iarla Uladh i Connachtu gur'míll moran do chellaibh & do mhainistrechaibh
Ocus ger'b'edh doghabh nert gach conair rainic & doghabh braíghdi Connacht & Conaill & Eogain & doaithrigh Domnall h-Ua Neill idon Domnall mac Briain & tuc righi do Níall Culanach h-Ua Neill
Muiris Mael Mac Gerailt Matha mac Muirgisa mic Cathail
Diarmait Midhech mac Diarmada mic Cathail Mic Diarmoda idon ri Muinntire Mailruanaid
Floirínt O Gibellan arcideochan Oil Finn fellsum eolais & inntliuchta
Gilla na n-Óg O Mannachan ri na Tuath
Mael Sechlainn mac Tomaltaigh Mac Oirechtaigh do marbadh la Toirrdhelbach mac Eogain h-Ui Concobuir a n-dhighailt a athar do tregadh do Tomaltach cetna do macaibh Toirrdhelbaigh
Adam Cimsóg
Bean Muman ingen h-Ui Cathan Michael Mac in t-Shair espuc Clochair Maghnus h-Ua Concobuir idon mac Concubhair Ruaidh maraen le fuair do Connachtaibh & h-Ui m-Briuin & Conmaicne do thecht lais do ghabhail righe Connacht dó fein
Ocus do h-athrigadh Cathal Ruadh a derbrathair & tocht doibh co h-Ath Slisen mur aroibhe Cathal co n-a shochraide & cumusc doib leth ar leth & Cathal do ghabhail aigi & maidm do thabairt ar a muinnter
Ocus dohairged urmhor Connacht don dul sin & righi Connacht do ghabhail ar eigin do Mhaghnus
Donnchadh Riabhach mac Maghnusa mic Muircertaigh h-Ui Concobuir
Tech do ghabhail ar Mhaghnus h-Ua Conchobuir do Thoirrdhelbach mac Eogain h-Ui Conchobuir isin Ros Mór & Maghnus do lot ann & Ragnall Mac Raghnaill taisech Muinteri h-Eolais do marbadh d'en urchur soighdi & doloitedh Níall Gelbhuidhe h-Ua Conchobuir & domarbadh daine aili & do bheanaidh eich maithi dhibh
Sloíg le Maghnus O Conchobuir ar éis a leighis a Sil Muiredhaigh gur'gabh a nert & a m-braighde
Sluagh leisan Iarla idon an t-Iarla Ruadh dochum Connacht co tainíc co Ros Comain & cum Maghnusa h-Ui Conchobuir rí Chonnacht & i n-adhaigh muinteri in righ & Mic Gerailt & dogreannaighedur in t-Iarla im tocht secha sin & ní torracht iter
Sgailis a sluagh & a sochraidhe gan tenn do ghabhail
Steaphan ardespuc Tuama & Giustis na h-Erenn
Cathal mac Taidhg mic Cathail Mic Diarmata do ghabhail righi Muighi Luirg
Uilliam Mac Fheorais do thoghadh cum airdespocoide Tuama
Tadhg h-Ua Flannagan taisech Clainni Cathail
Matha O Sgingin airdshenchaidh Erenn uile Miles espuc Conmaicne idon in Gaillespuc
Símon h-Ua Fínachta aircinnech Oil Fínn
Sluaghadh la Ricard Diuid & le Gallaib na Midhe —& Maghnus h-Ua Conchohuir ri Connacht leis —cum Uí Mail Shechlainn co tucadh maidm mor orra idon maidm in Crois Sleibhe & romarbadh Ricard Diuíd ann in Barun moruasal & a braithrecha & Sécus h-Ua Cellaigh idon mac in espuic
Fiachra h-Ua Flainn taisech Sil Mailruanaig in t-aen duine rob' ferr einech & égnom & comairce dobí i Connachtaibh do dul do dhenum cleamnusa re Gallaibh gur'marb mac Ricaird Fhinn a Burc & Mac Uilliam & Mac Fheorais i mebhail é
Sluagh mor le Mac Fheorais cum in Chalbaigh h-Ui Concobuir & na mac righ Laighnech co tucadh maidm mor forro & gur'marbadh Mailir d'Eisetra & Goill imda aili & eich ímdha do buain de ui Uilliam Mac Fheorais do ghabhail ardespocoide Tuama
In t-espoc h-Ua Sedechan idon espuc Cille mic n-Duach
Cairpri h-Ua Mail Shechlainn rí Midhe in mac amh is moirgnimaichi dobí i n-Erinn i n-a aimsir do marbadh le Mac Cochlan
Sluaighedh la Domnall mac Briain h-Ui Neill i Ceinel n-Eogain gur'cuir Níall h-Ua Neill idon Niall Culanach ar eigin eisti & gur'gab fein righi ar los a lamha
Aedh h-Ua Domnaill do athrighadh d'a derbrathair fein idon do Tairrdhelbach h-Ua Domnaill tre cumachtain cínídh a mathar idon Clainni Domnaill & Gallóglach n-imda aile & righi do gabhail do fein ar eigin
Hoc anno Iohannes de Ianua frater Ordinis Predicatorum auctorem qui dicitur Catholicon perfecit seu ad finem perduxit Nonis Marcii Toirrdhelbach mac Eogain h-Ui Concobuir in duine is mo & is aille & rob' ferr einech & egnom & coscur dobí i n-Erinn do marbadh la Níall n-Gelbuidhe h-Ua Concobuir
Sluagh le Ricard a Burc le h-Iarla Uladh idon in t-Iarla Ruadh i Tir n-Eogain d'ar'athrigh sé Domnall mac Briain h-Ui Neill & dorighadh leis Níall Culanach O Neill & mur dofhag in t-Iarla in tír domarbadh Níall Culanach le Domnall h-Ua Neill
Ocus dorighadh a h-ucht an Iarla cetna le Mac Mairtin & le Mac Eoin mac Aedha Buidhe h-Ui Neill idon Brian mac Aeda Buidhe & rofhagaibh Domnall in tír
Sluagh leisin Iarla i Tir Conaill cum Toirrdhelbaigh gur'airg in tir eter cill & tuaith & co tainic i Connachtaibh co h-Oil Finn & co tucadur Connachta felbraighde do
Concobur h-Ua Dubhda ri h-Ua Fiachrach do bathadh ar in t-Sinainn
Comthogbail do dhenum do Chathal h-Ua Concobuir & do Níall Ghelbuidhe & do lucht gacha coimeirghi d'a raibe acu eter Gallaibh & Gaidhelaibh d'aithrighadh Maghnusa & imresain do thabairt doibh i Caraidh Culaind alias-Chulmhaile
Ocus Cathal do lot ann & Murchadh mac Taidhg h-Ui Conchobuir do marbadh ann & daine eile & eich imdha do bhuain do mhuínnter Maghnusa & maidm do thabairt ar fein & a dul as fo laim & crecha mora do dhenum do muínnter Cathail Ui Conchobuir & do Níall Ghelbuidhe ar n-guin Cathail i Cairpri
Ocus Maghnus O Concobhair ar techt do Shil Muiredhaigh chuigi & a aes grada fein & Gallaibh Rosa Comain d'a fhoirithin ar namharach ar eis in madma tocht dó i n-airrchis na crech arbreith do forro ar Srath in Fherainn fo'n Aenach in crech uile do buain dibh & Níall fein do dhul ar eigin as & Tomas Mac Goisdelbh do marbadh ann & a brathair Daibhith Mac Goistelbh do ghabhail ann & a marbadh isin laimh sin & moran aile don t-slogh sin do marbadh ann eter Gallaibh & Gaidhelaibh
Ocus techt do Níall ar sith astir & a ferann fein do thabairt dó
Dorighnedh etercasait mor & innlach adbhul eturru: fuabairt in tire do ghabhail do Níall; crech mor do dhenum do Mhaghnus ar Níall & a argain uile
Aedh h-Ua Fallamhain
Conghalach Mág Eochagan taisech Ceneoil Fhiachaidh Brian O Flainn ri O Tuirtri Toirrdhealbach h-Ua Domnaill do athrighadh d'a brathair fein idon d'Aedh h-Ua Domnaill & righi do ghabhail do fein aris
Aedru Mhagrath abb na Trinoide ar Loch Che
Sluagh lesin Iarla cetna cum Maghnusa no co rainíc co Ros Comain & doimthíc gan braighde gan nert don turus sin
Rolen imorro Maghnus in t-Iarla co Míliug & dorighne a oighreir ann
Donnchadh mac Eogain h-Ui Conchobuir
Somhairlidh O Gairmleghaidh do marbadh la h-Ua Neill
Niall Gealbuidhe h-Ua Conchobuir do marbadh do Thadhg mac Ainnrias h-Ui Conchobuir & do Thuathal mac Muircertaigh
Mag Cochlan ri Delbhna do marbadh do Shifin Mac Fheorais tre forgoll in Iarla
Aindiles O Dochartaigh taisech Arda Midhair
Maghnus h-Ua Concobuir ri Connacht re coic bliadhna co leith in fer denmha sidha & cagaidh robo mó grain & cosgur & rob' ferr eínech & egnom i n-a aimsir fein do Ghaidhelaibh iar m-beith dó raithi i n-galar Cathal h-Ua Conchobuir do marbadh do Ruaidhri mac Donnchadha Riabhaigh
Cathal Ruad h-Ua Conchobuir idon mac Concubair Ruaidh do ghabhail righi Connacht iar n-gabail Aedha mic Eogain
Ocus Cathal cetna do marbadh i cinn raithi do Ruaidhri mac Donnchadha Riabhaigh h-Ui Conchobuir & Aedh mac Eogain do legan as & righi Connacht do ghabhail do tre nert in Ghiustis
Caislen Sligigh do dhenum do Sheon Fitz Tomus & a dhul tairis co tech righ Saxan
Aedh mac Eogain h-Ui Conchobuir do ghabail righi Connacht & a righadh don Giústis & do muinnter in righ & an dechmadh la iar n-a righadh a gabhail do Mac Gerailt i mebhail & coica da muinnter do marbadh & crecha mora do dhenum air
Murchadh h-Ua Mail Shechlainn ri Midhe
Ferghal h-Ua Raghaillaigh rí Muínnteri Mhailmórdha Taissi Padraic & Coluim Cille & Brighde do fhoillsiúghudh do Nícol Mac Mail Issu do Chomarba Padraic do beth Sabhull Patraic & a tógbail do & iar n-a togbail ferta móra & mirbuiledha do dhenum & a cur dósun a scrin cumdaigh co h-onorach
Mór ingen Feidhlimthe h-Ui Conchobuir
Floirínt h-Ua Cerballan espuc Tire h-Eogain alias espuc Daire
Muircertach h-Ua Flannagan taisech Clainni Cathail
Tuathal mac Muircertaigh h-Ui Chonchubair do marbadh la Muinnter Eaghra
Cathal Mac Diarmada righ Mhuighe Luirg do ghabhail le h-Aedh mac Eoghain h-Ui Chonchubhair im meabhuil & he fein do dhul ar éigin ar toradh a lamha as a chuibhrighibh & creach do dhenum dho ar chloinn Chathail h-Ui Fhlannagan
Ocus milledh Connacht do theacht do na h-olcaibh dorindedh annsin etir ghabhail & mharbadh
Aed mac Eogain hUi Conchubuir incipit regnare
Reliquiae Sanctorum Patricii Columbae et Brigidae hoc anno inuentae sunt
Ian Aedh mac Eogain do dhenum crech mor ar Clainn Muircertaigh
Muircertach mac Maghnusa h-Ui Concobuir adhbur coicedhaigh is ferr do bi d'a chiniudh fein do marbadh le Domnall mac Taidhg & le Tadhg
Domnall h-Ua h-Eghra ri Luighne
Mael Sechlainn h-Ua Flannagan taisech Clainni Cathail do marbadh la Cathal mac Taidhg Mic Diarmata ar sraid Sligigh
Donnchadh Mac Con Shnama taisech Muinnteri Cinaetha
Duarcan Mac Tigernain taisech Teallaigh Dunchadha
Cathal mac Taidhg Mic Diarmata rí Muighe Luírg
Carrach in Cairn Mag Thigernain taisech Thellaigh Dunchadha
Caislen Sligigh do leagadh le h-Aedh mac Eogain h-Ui Conchobuir
Derbail ingen Taidhg mic Cathail Mic Diarmata
Maelruanaigh mac Gilla Crisd Mic Diarmata do ghabhail righi Maighi Luirg
In t-Iarla idon Ricard a Burc idon an t-Iarla Ruadh do ghabail do Mac Gerailt & buaidhredh Erenn uile do thecht trid an gabhail sin
Crecha mora mebla do dhenum do Mac Gerailt & do Mac Fheorais ar Connachtaibh & Aedh mac Eogain do shamailt d'athrighadh
In tír do mhilliudh doibh & nír'ghabsat nert eili budh mo na sin
Daibith Mac Gille Arraith do marbadh la macaibh Domnaill Duibh h-Ui Eghra
Gilla Adomhnain Magraith comarba Termuinn Dabeóig decimo tertio Kalendas Nouembris hoc anno
Anno In t-Iarla cetna do légun as do Mac Gerailt tre nert righ Saxan ar braighdibh maithibh d'a chinedh fein
Brian mac Aedha Buidhe h-Ui Neill ri Ceniuil Eogain do marbadh la Domnall mac Briain h-Ua Neill & ar mor do Ghallaibh & do Ghaidhelaibh 'maille fris Maidm na Craibhe
Domnall h-Ua Cellaigh ri h-Ua Maine in t-aen Ghaidhel is glicu & is línaighiu & is ferr comuirle dobí i n-a dhuthaidh fhein a n-Erinn a ég i n-aibit manaigh & a adhnucal i Cnoc Muaidhe
Conn Mac Branan taisech Corca Achland Tomaltach Mac Branain in taisech dorighnedh 'n-a ínadh do marbadh do mhuínnter Chonallan a n-dighailt a n-athur do marbadh dósum
Cogadh mór i Tir Conaill isin bliadhain sin
Cagadh mór eter rí Saxan & rí Frangc
Caislen Muighe Duma & caislen in Baile Nua & caislen Muighi Brecraidhe do leagadh la Seaffraigh h-Ua Ferghail Aedh mac Eogain h-Ui Conchobuir d'athrigadh d'a oirecht fein & Clann Muircertaigh do thabairt astir i n-a inadh & cennus & braighdi do thabairt do Choncobur Ruadh mac Cathail & in tír uile eter cill & tuaith do mílliudh tresan athrighadh sin
Crich Cairpri uile do loscadh & do milliudh la Clainn Muircertaigh & dul fa themplaibh in tíre doibh
Ocus dodhighail Dia & Colum Cille & Muire baintigherna isa tempuill doshairghedur
Sluagh mór do tinol don Aedh cetna sin do Ghallaibh & do Ghaidhelaibh fa Uilliam Búrc & fa Teboid a Búrc co rabadur ceithri h-oidhce istir & romhilleadur arbanna & imenna in tire uile & tangadur taisich in tire 'n-a tech annsin
Rugadur leó iad co tech in Iarla do dhenum shitha Aedha
Ocus ge roghellsat nir' chomaillset in sidh & do aentaighedur aris ar techt d'a tigh lesin clainn cetna sin
In t-Aedh cetna sin do toidhecht isna Tuathaibh
O Ferghail & Mag Raghnaill co n-a n-imircibh do thahairt dó leis
Ocus techta do chur cum Mac Diarmata & O Flannagan & inntodh doibh istir tresan techtairecht sin & Concobur Ruadh do lenmhain & crech do dhenum dó fhorro
Impodh doibh forro idon ar in creich & Concobur Ruadh mac Cathail do marbadh le Mac Diarmada ar toraidhecht na creiche
Ocus Lochlainn mac Concobuir do ghabail & Maghnus mac Tomaltaigh do ghabail & becan do dhainibh eile do marbadh ann
Ocus is ann dorinnedh sin i Cinn Ceidi Thire Tuathail
Aedh h-Ua Concobuir & Mac Diarmata & O Ferghail & na h-oirechta archeana do dhenum crech mór n-dighla ar muinntir Clainni Muircertaigh in la cetna
In Lachlann cetna sin mac Conchobuir do dhalladh & a ég a n-uthur a dhallta
Gilla Isa Mac in Liathanaigh espuc Oil Finn
Mael Peduir O Duibhgennan archideochan na Breifne o Druím Cliabh co Cenannus
Morsluagh le righ Saxan i n-Albain gur'gabh nert Alban uile & gur'mhill tuatha & gur'sgris oirechta & eglusa & gu sonnradhach maíníster Brathar co nar'fhag cloch ar ait dí & gur'marbh firu graidh & mná imdha
Ocus dobadur maithi fer n-Erenn ar in sluagh sin idon Ricard a Burc Iarla Uladh & Mac Gerailt idon Seón Fitz Tomus
Mxc Concobur mac Taichligh mic Diarmata mic Conchobuir mic Taidhg Mic Diarmata ri Muighi Luirg & Airtigh sinserbrathair & tigherna Muinnteri Maelruanaigh uile fer rob' fer troid & tachur gal & gaiscedh innsaighidh & anadh din & termonn firinne & flaithemnus i n-a comaímsir & a adhlucudh im Mainisdir na Buille
Maghnus O h-Ainli taisech Ceniuil Dobtha
Henri Mag Oirechtaigh espuc Connire manach liath & a adhlucudh i Mainistir Drochaidh Atha
Uilliam O Dubthaigh espuc Cluana mac Nois do marbadh d'escur ar toitim dó d'a eoch fein
Morsluaighedh le h-Edubard le righ Saxan isin Fraíngc go moirmenmnach & tainic gan tren gan treisi eisti
Mael Shechlainn Mac Briain ab na Buille do thogadh cum espocoide Oil Finn & Marian O Dondobuir brathair Precíur do thoghadh reimhe & a dul don Roim i n-imcosnum na h-espocoide cetna & a ég don turus sin Uladh O h-Anluain rí Oirrther & a derbrathair & Aengus Mhag Mathgamna & moran do maithibh a mhuínnteri do marbadh la Gallaibh Duin Delgan ag impodh d'a tighibh o'n Iarla
Derbhfhorgaill ingen hUí Floind Esa-Ui Floind Tomas Fitz Muiris barun mór do Clainn Gerailt fhrisi n-abairthea in t-eighri cam
Tomas O h-Oirechtaigh ab Easa Ruaidh
Sadhbh ingen Aeda Buidhe h-Ui Neill ben Taidhg mic Anrias h-Ui Concobuir
Brian Breghach Mág Shamradhain taisech Thellaigh Eathach do marbadh la h-Aedh m-Breifnech h-Ua Concobuir & la Clainn Muircertaigh aircena
Donnchadh mac Domnaill h-Ui Eaghra in t-aen mach sigh is ferr eineach & rob' ferr dobí a cosnum a thire do marbadh la Brian Carrach O n-Eghra d'a brathair fein i mebhail
Escoboid Chluana mac Nois do ghabail d'Uilliam h-Ua n-Fínnan d'abbaidh Chille Beagain Alaxandair Mac Domnaill in duine rob' ferr einech & maithius dobi i n-Erinn & i n-Albain a mharbadh le h-Alaxandair Mac Dubghaill maille re h-ár diairmhidhe d'a muinnter fein uime
Ferghal h-Ua Fírghil espuc Ratha Both in t-aen espuc Gaidhelach rob'ferr einech & dérc & daenacht & crabadh dobí i n-Erinn
Cath do thabairt do righ Tairtri & do righ Fermenía im fheil Muire moir in fhoghmhuir maille ré fuaradur do comthogbail do Shóldan na Baibhiloine & do na Sarraisdinibh arcena Ar diairmhe do tabairt ar an Soldan
Muiris h-Ua h-Ógan epscop Chille dha Lua
Teboit Buitiller barun mór úasalh-Eoan Prinndregas do marbadh le mac Fiachra h-Ui Fhloínn
Adam Sdondun barun mor aile
Caislen Atha Cliath in Choraínn do thinnsgedal lesin Iarla
Seoinín Óg Mac Muiris do marbadh la Conchubur mac Fiachra h-Ui Fhloinn
Feidlimidh Mag Carrthaig adbur righ Des Muman
Congalach h-Ua Lochlainn espuc Corcumruadh saí n-eínigh & crabaidh
Gairm coitchenn do thecht o Roim i n-aimser Bonafais Papa fa'n Cristaidhecht uile & gacha cetmadh bliadhain tic in gairm sin & Bliadhain Ratha a h-aínm sin
Ocus sluaigh diairmhidhe a h-uilibh thiribh na Crisdaidhachta do dhul fa'n gairm sin d'a n-oilithri co Roim & logadh a pecadh uile d'fhaghbhail doibh
Muircheartach mac Imhuir h-Ui Bhirnn d'h-ec ar slighigh na h-oilithri cetna sin
Finnguala ingen Fheidhlimthe h-Ui Conchobuir banab Cille Craebhnada
Uilliam Mag Fhlannchada taisech Dartraighe do marbadh la h-Ualgharg mac Domhnaill mic Airt h-Ui Ruairc
Cairpri mac Cormaic h-Ui Mail Shechlainn do marbadh tre fhorgall a brathar fein idon mac Airt h-Ui Mail Shechlainn
Creach mór do dhenum d'Aedh mac Cathail h-Ui Conchobuir & do Clainn Muircertaigh ar Tadhg mac Annrias a Muigh Cetne
Sluaighedh la righ Saxan i n-Albain & Mac Gerailt & Mac Fheorais & maithi Bharun Erenn uile a n-ingnais Iarla Uladh leis ar in sluaighed sin & beith doibh a n-Albain o caeicidhis re Lughnusadh co Samuin & gan a lornert do ghabail doibh th-shoir
Domnall Ruadh Mag Carrthaigh rí Des Muman
Miles espuc Luimnígh mac mic eisein don Iarla Laighnech
Espuc Corcaighe manach liath
Ruaidhri mac Domnaill h-Ui h-Eaghra adhbur righ Luighne
Bódith mór in bliadhain sin ar cethra
Crech mor do dhenum d'Aedh mac Cathail ar Tadhg mac Annrias & ar Shitriug mac in Cairnígh Meg Lachlainn i Magh Cetne
Donn Mag Uidher rí Fer Manach idon cetna ri Fer Manach do macaibh Meg Uidhir
Maighister Sdiamna O Bragain airdespuc Caisil
Nicol Mac Mail Isu airdespuc Arda Macha in t-aen cleirech is diagha & is crabhtighiu dobi i n-Erinn i n-a aimser fein
Mael Shechlainn Mac Briain espuc Oil Finn
Donnchadh h-Ua Flannagan abb na Buille do ghabhail na h-espocoide cetna d'a eisi
Diarmait h-Ua Flannagan taisech Tuaithi Ratha & a dha mac & moran aile do marbadh do droing do lucht tighe Domnaill mic Taidhg h-Ui Concobuir i m-Bun Duibhe a toraidhecht creiche ruc se leis a Muigh Cetne
Toirrdhelbach h-Ua Domnaill rí Tire Conaill & Muircertach Mag Fhlannchadha & Donn O Cathan & Donnchadh Mac Menman & Aedh Mac Menman da mac mhic ind fhirleighinn h-Ui Domnaill & Níall mac Neill h-Ui Buighill & Mac h-Ughosai & a mac & a derbrathair & Adam Sandal Goill & Gaeidhil imda aili osin amach do marbadh la h-Aedh h-Ua n-Domnaill le a derbrathair fein idon taisech Muinteri Feodachain
Niall Mac Gilla Fhinnen
Crech mór do dhenum la Clainn Muirchertaigh a Muínnter Cinaetha & Muircertach Mac Con Shnama adbur taisigh Muínnteri Cinaetha do marbadh doibh ar in creich sin
Sluagh mór le righ Saxan i n-Albain & cathracha imdha do ghabail doibh & in t-Iarla & Goill & Gaeidhil do dhul a h-Erinn cablach mor & nert do gabhail ar Albanchaibh doibh
Teboid a Burc derbrathair in Iarla d'eg ar toidhecht dó don t-sluaghedh sin i Carraig Ferghusa adhaigh Notlaic
Domnall Og alias Ruadh Mag Carrthaigh rí Des Muman
Maghnus Mag Shamhradhan taisech Tellaigh Eathach Ghearoid Fithomas oighri Cloinne Gerailt In Cunntais ben Ricaird a Burc Iarla Uladh Uaiter a Burc oighri in Iarla cetna Concobur mac Aedha h-Ui Concobair do mharbadh la Hoibert h-Ua Flaithbertaigh iar n-denum mebla dóson ar Dhonnchadh h-Ua Flaithbertaigh & in t-Oibert hisin do thuitim ar in lathair cetna
Muircertach h-Ua Concobuir Fhailghi & Mael Mordha a brathair & in Calbach h-Ua Concobhair maille fri nónbur ar fichit do maithibh a muinnteri do marbadh do Shar Piarus Mac Feorais tre fheall & tre mebhail i caislen Fheorais
Caislen Innsi h-Eogain do denamh lesin Iarla
Matha Óg O Raighillaigh do marbadh do Thellach n-Dunchadha
Aedh Óg h-Ua Ferghail Maidm la h-Aedh mac Cathail h-Ui Concobuir & le Clainn Muircertaigh archena ar Muinnter Raghaillaigh co n-dorchair and Piliph Ua Raighillaigh & oighri Clainni Suibhne & Mag Buirrce cenn na n-Galloglach maille fri cet ar cethorchat do dhainib ailib
Toirrdhelbach mac Neill Ruaidh h-Ui Briain
No gumadh ar an Kalainn so budh choir Donn Mhag Uidhir do bheith Toirrdelbach h-Ua Briain ri Tuadh Muman in t-aen duine rob' oireghdha & rob' fherr agh & egnum fer lan do dérc & do crabadh & robo mó rath dobi i n-Erinn i n-a aimsir féin
Donnchadh h-Ua Briain a mac do righadh i n-a inadh
Ferghal Mag Raghnaill taisech Muintire h-Eolais do marbadh le a derbrathribh fein & la bloigh d'a oirecht i mebhail
Cagadh mor eter Aedh mac Eogain h-Ui Concobuir rí Connacht & maithi Sil Muiredhaigh ar aen rís & Aedh mac Cathail h-Ui Concobuir & moran do macaibh taisech Connacht mar aen re toisechaibh & oirechtaibh na Breifne archena 'mun Sinainn re ré tri mís no cethair co n-dernadur drem do macaibh righ Aedha mic Cathail forbais isna Tuathaibh mar aen re sochraide gur'gabhsat creacha & airgni
Flann mac Fiachra Ui Fhloínn adbur taisigh Sil Mailruanaigh & Brian mac Donnchadha Riabaigh h-Ui Conchobair mar aen re dainibh imdhaib ailib do marbadh ar lurg na creiche don toir
Moran d'fhasdogh do na creachaibh & blogh aile do breith as
Is iat tra ba ferr dobí annsin:
Ruaidhri mac Cathail h-Ui Concobuir & Donnchadh mac Concobuir in Copain mic Fergail mic Donnchadha mic Muircertaigh Mic Diarmata adhbur righ Sil Mailruanaigh ar agh ar einech ar eghnum conníce in la sin
Is édh raíníc reime co longport Uí Chonchobuir & loisgis pailis righ Connacht mar aen re tigibh in longpoirt
Beiris fair Aedh h-Ua Concobuir & benais an crech dhe & marbthar é iartain
Donnchadh h-Ua Flaithbertaigh espuc Cille Aladh sai n-einigh & crabaidh na n-Gaidhel do eg i n-Dun Buínne i n-deredh erraich reimesin ag dul do Ath Cliath & a adnucal 'sin Muilinn Cirr i taigh Muire co honórach
Maighister Tómas O Naán archideochan Ratha Both & togha espuic na h-ecluise cetna
Roibert a Briuis mormaer do ghabail righi n-Alban ar eigin i n-aghaidh righ Saxan
Domnall Tuirtrech O Neill do marbadh i tuisil le lucht tighi h-Ui Neill
Sar Uilliam Prinndragas ridire óg ba mó nós & eínech & lagh robí i n-Erinn i n-a aimser fein Crech mór do denum do Clainn Muircertaigh i Crich Cairpri du ar'marbadh Daibith h-Ua Caeman brughaidh mór conaich & Donnchadh Mag Buidhechan & daine imda eile
Brian Carrach O h-Eaghra do marbadh h-Ui Flannagan
Petrus O Tuathalan bicair Cille Espuic Broin
Nicol h-Ua Donnchadha sacart óg dobí i n-Druim Cliabh do marbadh don Gerran Dubh dona Bairedachaibh gan cin gan adbur acht martra d'imírt fair
Ocus gach aen gebhus Paiter do raith a anma atait se fichit la loghaidh aigi gach meinciu gebthar do
No gumadh ar in Kalainn si bud cóir Donn Mag Uider
Luirint h-Ua Lachtnan espuc Cille mic n-Duach manach liath
Echdruím O Maine do loscadh le dreím do macaibh righ O Maine
Goill Rosa Comain uile d'fhorba do marbadh la Donnchadh O Cellaigh ri h-Ua Maine ag Ath Escrach Cuan dú itrochair Pilip Muinnter & Sean Muindter & Maíu Driu mar aen re dainibh ailibh eter marbadh & fhaghbail & ghabail
Do ghabadh ann Diarmait Gall Mac Diarmata & Cormac Mac Ceithernaigh & roleigedh as a sochraidedha fo chumus
Ocus rogabadh ann fos Seirriam Rosa Comain & do leigedh as iat ar trill & doronsat sith ar son in baile do loscadh re h-Emunn Buitiller
Edubard rí Saxan tigherna na h-Erenn & Bretan & Alban Donnchadh O Flannagan espuc Oil Find
Domnall mac Taidhg mic Briain mic Annrias mic Briain Luighnígh mic Toirrdhelbaigh Moir tanusti Connacht fer lan d'egnum & d'eínech sai coitcenn a marbadh la h-Aedh m-Breifnech mac Cathail Ruaidh h-Ui Conchobuir
Tadhg mac Mail Shechlainn mic Donnchadha mic Domnaill mic Magnusa mic Toirrdhelbaigh feichem coitcenn ím biadh & ím ellach a marbadh do Cathal mac Domnaill mic Taidhg
Donnchadh Muimnech O Ceallaigh ri O Maine sai coimdes ím gach ni
Uilliam Mac Fheorais ardespuc Tuama do dul co Roim
Coroin do thabairt do righ Saxan & Bretan & Erenn idon d'Edubard Og
Ailbi ingen Taidhg Ui Concobuir Clann Muircertaigh dothecht i Magh Cetne & arbanna Crichi Cairpri & moran d'arbur Tire h-Oilella & in Corainn do loscadh leo
Ocus don toisc sin do marbadh Tadhg mac Maghnusa
Do marbadh lasin Cathal cetna
Mail Shechlainn O Gairmleghaidh taisech Ceneoil Moáin
Maghnus Mag Oirechtaigh
Ian Moircreach do denum do Maelruanaigh Mac Diarmata ar macaibh Domnaill h-Ui Conchobuir i Crich Cairpri
Creacha mora do dhenum do Clainn Muircertaigh ar na macaibh cetna & siat ar n-denum shitha reime riu & ar tabairt braiget doibh & do fealladur orra iartain
Ocus do gluaisedur na meic rompo co Sliabh /En & ní rucadur leo acht a n-eich & a n-eidedh & a n-groighe arn-a cloistin sin do Ghallaibh O Fiachrach & Luigne do tinoileadur cucu & do leanudur iat co mullach Sleibhe/En & do ínntódur meic Donnchadha & meic Domnaill ríu gur'teithedur na Goill rompo & co tucadh maidm forro co leic Esa Dara
Ocus do marbadh leo Tomag Mac Balltair Constabla Bona Finne & a derbrathair & daine aili
Crech dighalta do dhenum d'Aedh mac Cathail ar Ruaidhri mac Cathail ar a derbrathair fein
Ocus Maghnus mac Maghnusa do marbadh leis & daine aili
Imhar Mac Geibennaigh
Soighnen teínedh do thoitim i Mainistir na m-Brathar i Ros Comain gur'bris in Mainistir
Domnall mac comarba Comain aircideochan Oil Fínn
bicair Claín Innsi quinto Idus Februarii Aedh mac Eogain mic Ruaidhri mic Aedha mic Cathail Croibhdeirg mic Toirrdelbaigh Moir h-Ui Concobuir ri Connacht & deghadbur airdrigh Erenn & in t-aen Gaidhel rob' ferr eghnum & eínech; ro bo mó & rob' fherr delbh tainic o Brian Boruma anuas do marbadh le h-Aedh m-Breifnech mac Cathail h-Ui Conchobuir & in Dael h-Ua Sochlachan do shin lam do d'a mharbadh le tuaigh idon bodach sudaire i Coill in Clachain & moran do maithibh a muínnteri
Ocus is iat so na maithi sin: idon Concobur Mac Diarmata & Diarmait Ruadh mac Taidhg h-Ui Concobuir & Diarmait mac Cathail Carraigh Mac Diarmata & Aedh mac Muircertaigh mic Taidhg mic Mailruanaigh
Diarmait O h-Eilidhe flaithbrughaidh rob'ferr i n-a aimsir fein & Gilla na Naem Mac Aedhugan ollamh Connacht & Erenn & sai coimdhes i n-gach ceird do thoitim don lucht soir 'sin lo cetna & Faghartach O Doibhilen do lucht tighi Tomaltaigh Mic Donnchaidh
Crech do dhenum la h-Aedh mac Cathail h-Ui Concobuir ar Muirgis Mac Donnchaidh & a ghabail fein
Cathal mac in Líathanaigh abb na Trinoidi do thoghadh cum espucoide Oi Finn
Uilliam Burc do thocht co h-Oil Finn ar eis Ui Concobuir do marbadh i Connachtaibh & Sil Muiredhaigh do thabairt tighernuis do mac Cathail h-Ui Concobuir
Ruaidhri mac Cathail & O Flainn do dhul marcsluaigh ar a Machaire & mac Mic Fheorais do marbadh leo
Coinne do dhenum d'Uilliam Burc & do Chonnachtaibh re mac Cathail 'ma Ath Slisen
Brisedh coinne etorra & maidm do thabairt ar mac Cathail ann
Dream d'a muinntir do marbadh
Uilliam Burc do dhul co Mainistir na Buille & Clann Muircertaigh do thecht i Tir n-Oilella
Arbur ímdha do loscadh & do mhilliudh doibh
Mac Uilliam do thecht ar Coirr Sliabh anúas
Mac Cathail do cur as a longport dó & Donnchadh O Fínachta do marbadh do thosach sluaigh Mic Uilliam & daine aili
Crech do dhenum le Mac Uilliam i Cliond Fhermhuighe
Crech aile leis co Beinn Gulban & ní is fada sís
Concobur mac Briain Ruaidh h-Ui Briain do marbadh Conchobur h-Ua Briain mac righ rob' ferr do Leith Mogha do marbadh do na Gallaibh duba í mebhail
Crecha mora dighla do denum le h-Aedh m-Breifnech & le Clainn Muircertaigh arcena ar Maelruanaigh Mac n-Diarmada & Donnchadh mac Donnchadha d'argain & do gabail & a muinnter do marbadh & do ghabail & do loscadh
Ocus a ben do marbadh idon ingen h-Ui Flannagan & mna & fir imda aili fos
Ferghal Mag Dorchaid
Una ingen Aedha mic Feidlimthe d'ég
Sluaighedh le Seffraigh O Ferghail co Dun Uabhair aít ar'marbadh Domnall mac Aedha Oig Ui Fherghail & Aedh mac Mail Isu & Gaffraigh mac Muircertaigh
Caislen Bona Fínne do loscadh & d'argain eter cruachaibh & tighibh le Ruaidhri mac Cathail & le h-Aedh mac Maghnusa & le muindtir Aedha Breifnígh arcena
Finnghuala ingen Maghnusa Uí Choncobuir d'eg
Aedh Breifnech O Conchobuir degadhbur airdrigh Connacht & in mac righ is ferr tainíc o Murchadh mac Briain Boruma anuas a marbadh le Mac Uidílin idon Seonag Mac Uibhilin idon buana do bi ar chongmhail aigi fein i fheall & a mebhail ar cennaidhecht do ronadh
Fici tunna fina dochur fo thir í Magh Cetne in tan sin
Caislen Sligidh do dhenum leisin Iarla
Feidhlimidh mac Aedha mic Eoghain a n-inadh a athar fein
Cormac O Flannagan taisech Tuaithi Ratha do marbadh le Henrí Mac Gille Fhinneín taisech Muinnteri Peodachan a feall
Mac Craith Mag Uidhir ridamna Fer Manach & Domnall Mac Gille Míchil taisech Clainni Conghaile do milliudh & do loscadh le Roolbh Mag Mhathgamna
Amhlaim Mag Uidhir idon mac Duinn Carraigh taisech Muinnteri Peodachan Ian Crech mor do dhenum le Clainn Muircertaigh i Connachta & Gilla Crist mac Muirgisa mic Donnchadha Mic Diarmata do marbadh ann & Aed mac Cormaic & Uilliam Mac Gille Arraith & Donnchadh mac Tomaltaigh & daine imdha aili
Da mac Uilliam Leith a Burc do marhadh do na macaibh righ Laighnechaibh
Sluaighedh mór le h-Uilliam Burc isin Mumain i n-aghaidh in Claraidh & cath do thabairt doibh & maidm do thabair tarin Clarach ann & Uilliam Burc ar deredh a muinnteri ag lenmain in mhadhma
Ocus gidhe ro gabadh is aigi do bhi coscur in mhadma
Tadhg O h-Ainlidhe dho marbadh la Siurtan d'Eisetra
Cagadh mor i Tuadh Mumain isin bliadhain si & cath do thabairt do Dhonnchadh Mac Conmara & d'a oirecht idon do tricha cet O Caisin í n-aighaidh h-Ui Briain & fer Muman uile
Ocus Donnchadh Mac Conmara do marbadh ann & maithi a oirechta uile & Domnall O Grada taisech Ceneoil Dunghaile
Ocus ár diairmidhe etorra leth ar leth
Donnchadh O Briain ri Muman & adbur righ Erenn do marhadh a mebhail do Murchadh mac Mathgamna Ui Briain
Lochlainn Riabach O Deaghadh do marbadh le Mathgamain mac Domnaill Connachtaigh Ui Briain
Seonag Mac Uighilin do marbadh in Gruelaigh i m-Baile Tobair Brighde & a marbadh fein ind
Ocus is don gerrshamhthaigh d'ar'marbh se Aedh Breifnech O Concobuir ri Connacht do marbadh e fein
Crech do dhenum le Feidhlimidh O Conchobuir ri Connacht ar Clainn Muircertaigh ar bord Muighi Cetni
Ocus Mael Sechlainn mac Concobuir Ruaidh risi raitea Ceann in Meighil do marbadh ann & daini eile
Domnall h-Ua Ruairc ri Breifne Diarmait Cleirech h-Ua Briain Muircertach O Briain do righadh
Domnall O Birn taisech Tire Briuin
Gilla Isu O Dalaigh ollam dana
Uilliam Mac Fheorais airdespuc Tuama
Beinidhecht O Bragan espuc Luighne
Malaci Mag Aedha espuc Oil Find do thoghadh cum airdespucoide Tuama
Clemens Papa Rex Franciae Gilla Isu Mag Dorcaidh do marbadh do Conchobur Carrach Mac Diarmata
Tadhg mac Annrias d'eg
Cathal mac Murchadha Carraigh h-Ui Fherghail Niall O Domnaill Maidm Muinnteri Raighillaigh ic Druim Lethan le Ruaidhri mac Cathail Ui Concobuir
Maghnus mac Domnaill h-Ui Eaghra do marbadh le Magnus mac Uilliam Ui Eaghra i feall
Niall mac Briain h-Ui Neill in t-aen mac righ ro bo línmuire & rob'ferr maithius bo bí a n-Erinn i n-aen aimsir ris fein
Matha Mag Tigernan do marbadh do Chathal O Ruairc
Niall O Domnaill do marbadh le h-Aedh O n-Domnaill
Matha Mag Dhuibhne espuc na Breifne d'ég
Roolbh Mag Mathgamna do marbadh d'a braithribh fein Sluagh-loinges mor do thecht a h-Albain le derbrathair righ Alban le h-Edubhard i crichaibh Uladh
Crecha mora do dhenum dó ar muinntir in Iarla & ar Gallaibh na Midhe
Sluagh mor do thinol don Iarla i n-aghaidh na n-Albanach
Feidhlimidh mac Aedha h-Ui Choncobuir ri Connacht do dhul leisin
Sluagh mor aile do tinol le Ruaidhri mac Cathail Ui Chonchobuir i Connachta
Caislena do losgadh & do brisiudh
Aedh mac Magnusa Ui Conchobuir do marbadh le Cathal mac Domnaill Ui Concobuir
Maghnus mac Magnusa in mac righ rob' ferr einech & eghnom do bí do Connachtaibh & Domnall a derbrathair do marbadh in la ar namarach lesin fer cetna
Diarmaith mac Simoin na Tragha do marbadh in la do marbadh Aedh mac Maghnusa Ui Concobuir lesin clainn cetna a n-dighail a n-athar
Cath don Iarla d'on dara leth & d'Edubard co n-a fhedain don leth aile gur'maidmedh ar in Iarla & ar Gallaibh archena
Ocus do gabadh ann Uilliam Búrc & da mac Mic in Mhilidh
Mathgamain Mag Raghnaill taisech Muinnteri h-Eoluis do marbadh le Maelruanaigh Mac n-Diarmata rí Muighe Luirg & O Mailmhiadhaigh taisech Muinnteri Cearballan & moran do Muinntir Eoluis araen Conchobur Ruadh mac Aedha Breifnígh do marbadh ann
Maelruanaigh Mac Diarmata & Gilleberd Mac Goisdelbh do thecht i Magh Luirg & creacha do denum doibh
Ocus rucadur ben Diarmata Gaill leo & do airgedar uile muinntir Diarmata Gaill
Taíníc Aedh O Domnaill fa chaislen Sligidh & do cuas fair leis
Ruaidri mac Domnaill Ui Concobuir do marbadh le Derborgaill ingen Magnusa Ui Choncobuir ar cennaidhecht do ceithirn gallóglach
Sluagh mor do tinol le Feidhlimidh O Concobuir & le Mac Fheorais & le Gallaibh Iarthair Connacht
Techt doib co tochur Mona Coinnedha
Ruaidhri h-Ua Concobuir do dhul 'n-a n-aghaidh & cumusc doibh ar a ceile
Ruaidhri h-Ua Concobuir ri Connacht do marbadh ann & Diarmait Gall Mac Diarmata rí Muighi Luirg & Cormac Mac Ceithernaigh ri Ciaraidhe & galloglacha uaisli & daine imda aili
Righe in Coicid do gabail d'Fheidhlimidh aris
Ocus sluagh mor leis d'innsaighidh Atha Lethain & in baile do losgadh leis
Ocus Sleimne d'Eisetra tigherna in baile do marbadh leo & in Goganach in t-aen Barun ba saire dobi a n-Erinn do marbadh leo & Goill imda aili
Ocus edala mora d'fhaghbail doibh
A nós & a n-alladh do dhul fa Erinn gur'ghiallsat moran doibh
Sluaighedh mor do comoradh le Feidhlimidh mar aen re maithibh an coicidh & Donnchadh O Briain ri Muman & O Mael Shechlainn ri Midhe & Ualgharc O Ruairc rí Breifne Ualgharc O Ruairc do ghabail righi in isto anno & O Ferghail ri Muinnteri h-Angaile & Tadhg O Cellaigh ri O Maine & Maghnus mac Domhnaill h-Ui Concobuir tanusti Connacht & Art O h-Eaghra ri Luighne & Brian O Dubdha rí O Fiachrach
A n-dul sin uile co h-Ath na Righ
Goill Iarthair Connacht uile do thinol 'n-a n-aighidh: idon Uilliam Burc & in Barun Mac Feorais tigherna Atha na Righ & Goill Leithi Cuinn uile d'urmhor
Cath do comorad leo & maidm do thabairt ar Gaidhelaibh ann
Feidhlimidh O Concobuir mac Aeda mic Eoghain rí Connacht do marbadh ann: in t-aen duine is mo re raibhe aire fer n-Erenn uile & rob' fer einech & eghnum
Tadhg h-Ua Ceallaigh rí O Maine do marbadh ann & ochtar ar fichit d'ar'dhual righi do Clainn Cellaigh do marbadh ann
Art O h-Eaghra ri Luighne do marbadh ann
Acht aen ní nír'marbadh 'sin aimsir si i n-Erinn in coimlín do marbadh ann do macaibh righ & taisech & do dainibh ímdha aili osin amach
Ruaidhri mac Donnchadha mic Eogain h-Ui Concobuir do righadh do Connachtaibh
Sluagh le h-Uilliam Burc i Sil Muiredhaigh
O Concobuir & Connachta do dhenum sitha acht Mac Diarmata
Techt do Mac Uilliam i Magh Luirg
Crecha mora do thabairt leó o Ath in Chip & o Uachtar Thire & in tir uile do loscadh & do mhilliudh doibh
Imtecht doibh astir amach iar sin
In Ruaidhri cetna do athrighadh le Mac Diarmata iar sin
Derborgaill ingen Maghnusa h-Ui Concobuir d'eg Toirrdelbach mac Aedha mic Eoghain do righadh le Connachta
Roibeat a Briuis ri Alban do thecht a n-Erinn maille re galloglachaibh imdhaibh i furtacht Edubaird a brathar fein do dhichur Gall a h-Erinn
Mailir d'Eisetra tigherna Atha Lethain do marbadh le Cathal mac Domnaill h-Ui Concobuir ar bord Droma Cliabh & Domnall mac Taidhg mic Domnaill Irrais do marbadh ann & ceithri fir déc aili
Caislen Atha Cliath in Choraind do brisiudh
Donnchadh h-Ua Briain ri Muman Conchobhur Buidhe Mag Tighernan taisech Tellaigh Dunchadha occisus est immaidm Cille Móire & Mathgamain Mag Tighernan & in Gilla Ruadh mac in aircinnigh & moran aile d'a ciniudh & Nícol Mac in Mhaighistir & moran d'a aicme
Maidm Cille Moire ar mac Ruaidhri n-Galloglach & ar feraibh Breifne & ar Mhuinntir Peodacan du inar'thuit moran do dhainibh
Mael Isu Ruadh Mac Aedhugan d'eg
Raghnall Mag Raghnaill do ghabhail & Seffraigh Mhag Raghnaill taisech do denum dhe
Gorta mor isin bliadhain si Maidm i n-Elibh ar Gallaibh leis O Cerbhaill dú ar'marbadh Adam Maireis & Goill imda eile
Sluagh mor do tinol le Maelruanaig Mac n-Diarmata & is iat so: idon Toirrdelbach O Concobuir ri Connacht & Concobur O Ceallaigh ri O Maine & Ualgharc O Ruairc rí Breifne & Tomaltach Mac Donnchaidh tigherna Thire h-Oilella d'innsaighidh Cathail mic Domhnaill co Fásadh Coille
Ocus targad Cathal comhadha mora do Mac Diarmata do cinn gan teacht chuigi don toisc sin
Ocus nír'gabadh uadha gur'innsaighedur na sochraidheadha sin co lar a longpuirt & nír'time & nir'theichedh do Cathal im in toisc sin
Innsaighis Cathal asna tighibh amach & cumuscit ar a cheile
Acht en ní marbthar Conchobhur O Ceallaigh ri O Maine & Brian mac Toirrdhelbaigh Ui Conchobhuir adhbur righ Connacht & daine imdha aili eter mharbhadh & leathadh
Cathal cetna d'innsaighidh Connacht & do h-athrighadh Toirrdelbach O Concobhuir
Ocus do ghabh Cathal righe Connacht & do roine crecha mora ar Mac n-Diarmata
Seán mac Domnaill h-Ui Neill do marbadh le h-Aedh O n-Domnaill
Ricard a Clara do marbadh
Edubhard a Briuis fear millti Erenn co coitcenn eter Ghallaibh & Ghaidhelaibh do marbadh le Gallaibh Erenn tre nert cathaighthi ag Dun Dealgan
Ocus do marbadh 'n-a fhocair Mac Ruaidhri ri Innsi Gall & Mac Domnaill ri Aerther Ghaidhel mar aen re h-ár na n-Albanach uime
Ocus ni dernadh o thus domain gnim budh ferr d'Eirinncaibh ina'n gnimh sin
Uair tainic gorta & dith daine re a linn a n-Erinn uile co coitchenn re h-eadh tri m-bliadhan co leth & do ithdis na daine a cheile gan amurus ar fut Erenn
Seffraigh h-Ua Fergail taisech na h-Anghaile
Snechta mhor isin bliadhain sin
Seann O Ferghail do marbadh d'aen urchur soighde
Enri Mac in Crosain espuc Ratha Both
Tomas mac Carmaic h-Ui Domnaill abb Essa Ruaidh do thoghadh cum espucoide Ratha Both
Espuc Doire
Espuc Clochair
Espuc Cluana Ferta Brenaínn
Aine ingen Mic Diarmata ben Mic Con Shnama
Tomaltach O Mael Brenainn & Echmarcach Mac Branain taisech Corco Achlann do marbadh a cheile
O Banan espuc Oirgiall d'eg
Brian mac Domnaill h-Ui Neill do marbadh le Clainn Aedha Buidhe Coínne mór eter Cathal O Conchobuir & Maelruanaigh Mac Diarmata: sith do dhenum doibh & tainic Mac Diarmata astir iar sin
Feall do dhenum do'n Cathal cetna ar Mac n-Diarmata i Mullach Dorabruch & a gabhail ann & Graine ingen Mic Maghnusa a ben do gabail 'sin lo cetna i port Calad na Cairgi
Ocus do lomairged in tire uile
Ocus fos do gahadh Mael Isu Donn Mac Aedhagan & a mac & Tomaltach Mac Donnchaidh tigerna Tire h-Oilella & fuaradur moran d'ulc
Mor ingen Ui Baighill ben h-Ui Fergail d'ec
Mathgamhain tanusti O Briain Graine ingen Mic Maghnusa banrighan Muighi Luirg ben Maelruanaigh Mic Diarmata d'eg
Ruaidhri mac Donnchadha ri Connacht do marbadh le Cathal mac Aedha h-Ui Concobuir
Carracc Locha Cé do leagadh le Cathal O Conchobuir
Maghnus O h-Anluaín do dhalladh la Níall O n-Anluain
Niall O h-Anluain ri Oirr ther do marbadh do Ghallaibh Duin Dealgan í mebhail
Maidm mor do thabairt do Andriú Mac Fheorais & do Gallaibh na Midhe ar macaibh righ O Failghi
Bodith mor ar fut Erenn uile co coitchenn
Cogadh mór eter rí Saxan & a Iarladha
Matha O h-Eothaigh espuc Ard Achadh
Murchadh O Ferghail thaisech na h-Anghaile do marbadh le Seoan O Ferghail le mac a derbrathar
Muircertach h-Ua Ferghail do marbadh le a brathair fein fos 'sin lo cetna
Donnchadh mac Donnchadha Mic Diarmata
Gillibert O Ceallaigh ri O Maine d'eg i Noin Auguist
Enri Mac Gilli Fhinnein taisech Muínnteri Peodachan do marhadh do clainn Amlaim Meg Uidhir
Barun Mac Feorais d'eg
Uilliam Liath mac Uilliam Móir do ecc
Cairpri O Mael-Shechlainn Seoinin O Fergail do marbadh do clainn Sheoain Ui Fergail
O h-Eaghra do marbadh do h-Ua Connmacan in bliadhain sin Anno Uilliam Burc mac Uilliam Móir In bodhith cetna ar fut Erenn idon Maeldomnaigh
Cathal mac Domnaill mic Taidhg mic Briain mic Annrias mic Briain Luighnich mic Toirrdhelbaigh Mhoir idon ri Connacht aen duine is beodha & budh mó aithius & turchur do bi i n-aen aimsir ris do marbadh le Toirrdhelbach O Conchobuir & le Connachtaibh arcena & Mael Sechlainn mac Toirrdhelbaigh h-Ui Domnaill & Gilla Crist Og Mac Donnchaidh do marbadh ann & daine ímda aili
Toirrdhelbach mac Aedha mic Eoghain h-Ua Concobuir do gabail righi Connacht
Raghnall Óg Mag Raghnaill taisech Muinnteri h-Eolais do marbadh
Domnall mac Briain h-Ui Neill rí Tire h-Eogain
Gilla Crist Cleirech Mac Diarmata d'eg
Diarmait O Mail Brenaind taisech Clainne Concobuir Uladh mac Domnaill mic Briain h-Ui Neill deghadbur airdrigh Erenn do marbadh le macaibh Neill mic Briain
Derbrathair sein a atharsun
In bodith cedna i n-Erinn aris
Brian O Gadhra
Risdard a Burc Iarla Uladh an t-Iarla Ruadh aen raghu Gall & Gaidhel Erenn d'eg
Cogadh mor eter ri Saxan & ri Franc
Luírint O Lachtnan espuc Oil Finn
Maigister Seoan O Finachta do toghadh cum na h-espucoide cetna
Cogadh mor eter rí Saxan & a ben fein ingen righ Fraingc & ri Saxan d'athrighadh le & a mac fein do ghabhail a n-aghaidh a athar tre forgall a mathar idon na righna & coroin righ do thabairt don mac cetna tre comairli Shaxan
Gormlaith inghean Mic Diarmata Flaithbertach Mag Uidhir ri Fer Manach Mail-Shechlainn h-Ua Flannagan taisech Tuaithi Ratha do marbadh le n-a braithribh fein
Edubhard rí Saxan ar m-buain a righe dhe Teidm galair bric ar fut Erenn uile
Fergal mac Ualghairg h-Ui Ruairc d'eg
Cuilen h-Ua Dimasaigh d'eg
Sadhbh ingen Mic Aedhagan d'eg Mael Sechlainn O Raighillaigh ri Muinnteri Mailmordha do gabail & do lot do Ghallaibh na Midhe
Ocus a fhuaslucudh ar braighdibh & a eg 'n-a tigh fein d'a ghonaibh
Brian mac Tomaltaigh Mic Donnchaidh do marbadh do Brian mac Taidhg
Toirnech & teinntech anbhail isin bliadhain sin gur'milledur toradh & arbanna Erenn co rabadur finna fas
Teidm galair coitchinn ar fut Erenn uile risi n-abairthea Slaedan re h-edh tri lá no chethair ar gach nech gur'ba tanaisti bais é
Gilla na n-Aingel O Taichligh airchinnech Dam Innsi Imar Mag Raghnaill taisech Muinntire h-Eoluis Sar h-Eoan Mac Fheorais Iarla Lughbaidh in t-aen Gall ro bo beodha & rob' ferr einech & egnom do bi i n-Erinn do marbadh ar n-denum fheille d'a muinntir fein air
Moran do Gallaibh & do Gaidhelaibh maithibh do marbadh fos ar in lathair cetna
In Caech Mac Cerbaill idon Maelruanaigh aen raga timpanach Erenn & Alban & in domain uile & ni derbthar a leitheid do thecht riamh o thus domain risin eladhain sin a marbadh fein & derbrathair maith eile do ar in lathair cetna
Muiris O Gibealan ardmaighistir Erenn a n-dligidh nua & a sein dligidh a Canoin & a Lex fellsam fesa & eolais sai n-dana & n-oghmorachta & eladhan imda aile Cananach coradh i Tuaim da Ghualann & i n-Oil Finn & i n-Achadh Conaire & i Cill Aladh & i n-Eanach Duin & i Cluain Ferta;
Oiffidsel & breithimh coitchenn na h-airdespucoide
Tomas O Mellaigh espuc Eanaich Duin i Cuirt in Phapa
Tadhg mac Toirrdelbaigh h-Ui Concobuir occisus est la Diarmait O n-Gadhra i mebhail
Coinde mor eter Baiter a Burc & Gillibert Mac Goisdelbh don dara leith & Maelruanaigh Mac Diarmata & Tomaltach a mac & Tomaltach Mac Donnchaidh & Muinnter Mailruanaigh archena don leth eile fa Ath Cinn Locha Teiched
Breisim madma ar Mac Uilliam d'ar'marbadh Brian mac Taidhg le a brathair fein a n-dighail Briain mic Tomaltaigh Mic Donnchaidh do marbh in fer cetna
Morshluaighedh le h-Iarla Uladh & le Toirrdhelbach O Concobuir ri Connacht & le Muircertach O m-Briain ri Muman i n-aghaidh Briain Ui Bríain
Maidm le Brian O m-Briain du inar'marbadh Concobur O Briaín deghadhbur righ Erenn ar dheilbh & ar thidhnucal maille re ceithri fichtibh eter maith & saith
Aine ingen Fherghail h-Ui Raighilligh ben Tomaltaigh Mic Diarmata Donnchadh Gall mac Domnaill h-Ui Concobuir do marbadh la h-Aedh mac Taidhg mic Maghnusa Cathal mac Domnaill h-Ui Ruairc tennadhbur righ Breifne mac righ is nosmuire & is gnimaichi do bi do Breifnechaibh do marbadh do Ghallaibh i fell & daine aili
Muircertach mac Domnaill mic Taidhg h-Ui Concobuir tigherna Cairpri & Calraighi macamh na mac righ Dabug Donn Mac Uilliam ridire morconaigh
Cagadh eter Toirrdelbach h-Ua Concobuir & Muinntir Mailruanaigh
Cathal mac Aedha mic Eogain do dhichur a reigin asna Fedhaibh & a Tir Maine tre forgoll Baiter a Burc ar Clainn Ceallaigh
Tadhg mac Toirrdelbaigh Mic Mathgamna Augustin ab Lesa Gabhail for Loch Eirni pridie Kalendas Nouembris
Maghnus mac Aedha Breifnígh h-Ui Conchobuir do marbadh leisin Cathal cetna sin & Simon Mac an Fhailgidh do marbadh ann fos ar in lathair cetna
Amus longphuirt le Toirrdhelbach O Concobuir ar Baither Mac Uilliam a Burc & a ruágadh ar fad Muighi
Gillibert Mac Goisdelb do techt fedan mor d'furtacht Mic Uilliam
Inntodh do na sluaghaibh sin leath ar leth ar O Conchobuir no co rangadur ath Dísirt Nuadhat
Becan do muinntir Ui Conchobuir do marbadh annsin & O Conchobuir d'imtecht o'n ath co beodha nosmur isna Tuathaibh & longport do gabail le Mac Uilliam i Cill Lomat
Sith cunnail cairdemail de dhenum d'O Chonchobuir & do Mac Diarmata
Mael Sechlainn Mac Carmaic brugaidh coitchenn d'eg
Mael Isu Donn Mac Aedhagain d'eg
Sluaigedh le h-Ualgharc O Ruairc ri Breifne co Fidh in Atha
Goill in baile d'er ghi daib gur'marbadh Art O Ruairc ann adbur righ Breifne & moran aile
Beinidhecht O Flannagan prioir Cille Moire Tire Briuin
Gilla Isu h-Ua Raighillaigh ri Muinnteri Mailmordha & na Breifne uile re moran d'aimsir a eg i n-a shenoir rathmur iar m-breith buada o doman & o dhemhon
Maidm mor le Concobur mac Taidhg mic Briain mic Annrias mic Briain Luighnigh ar Dairtraighibh gur'marbadh moran dibh leis
No gumad air an Kallainn so budh choir Maeileachlainn h-Ua Raighilligh in festo Natalis Domini scilicet Maelruanaigh Mac Diarmada rí Muighi Luirg d'fhagbhail a righi & do ghabhail aibide manach liath i Mainistir na Buille
Tomaltach Mac Diarmata a mac do ghabhail na righi cetna in seissedh la iar m-Bealltaine
Fergal mac Mail Shechlainn Charraigh Mic Diarmata do marbadh le Tadhg mac Cathail mic Domnaill h-Ui Concobuir
Sluagh le Baiter Mac Uilliam i Magh Luirg & in tir uile do loscadh acht na cealla & tuc comuirce doibsein
Baiter Mac Uilliam do ghabail lesin Iarla & a breith do leis co Caislen Innsi h-Eogain & a eg isan prisun do ghorta
Maithi Alban do marbadh leisin Aidhelbach
Maidm Berna in Mil ar Tomaltach Mac n-Diarmata & ar Mac Uilliam ait a r'marbadh moran do muinntir Mic Uilliam ann la mac in Iarla & Tomaltach Mac Donnchaidh Tomaltach mac Donnchadha Mic Diarmata Uilliam a Burc Iarla Uladh do marbad le Gallaibh Uladh & na Goill sein do thoitim ann eter crochadh & marbadh & tarraing do muinntir righ Saxan
Gillibert Mac Goisdelbh do marbadh le Cathal Mac Diarmata Gall ar lar a caislein fein
Aedh mac Domnaill h-Ui Domnaill rí Thire Conaill aen duine fa mo grain & coscur feichium coitchenn neoch rob' ferr smacht & riaghail robi i n-aen aimsir ris ar m-breith buadha o doman & o dhemhan ar n-gabail aibiti manaich leith uime a eg i n-a longphort fein & a adhnucal i tempall Mainistrech Esa Ruaidh
Conchobur mac Aedha cetna do ghabail righi Thire Conaill ar eis a athar
Imcosnamh eter Art h-Ua n-Domnaill & Concobur mac a athur féin im an righe & Art do ghabail le Concobur & a marbadh a cetoir leis
Donnchadh mac Aedha h-Ui Cellaigh do ghabail le Toirrdhelbach O Conchobuir ri Connacht
Aedh Mac Con Shnama Domnall Mac Con Shnama taisech Muinnteri Cinaith Mac na h-Aidhce Mag Fhlannchadha adbur taisigh Dartraighi do marbadh le Connachtaibh
Anno Sluagadh le Connachtaibh eter Gall & Gaidhel sa Mumain cum Maic Conmara
Braighde & nert do ghabail doibh ar Mac Conmara
Tempoll do loscadh le dreim don t-shluagh irrabadur da fichit & cet do dhainibh eter uasal & isel & dias do shacartaibh dib sin & a loscadh sin uile
Deichnebur do mhuinntir Dhonnchadha Riabaigh mic Mail Shechlainn Carraigh Mic Diarmata do bathudh ar Loch Teiched
Tadhg mac Cathail mic Domnaill
Mxxx Seaan O'h-Eaghra do ghabail le mac in Iarla & forgla a mhuinntire d'argain
Crech le clainn Domnaill ar Gallaibh idon ar Clainn Muiris Shugaigh Mic Gearailt
Crech mor le Clainn Muiris ar an clainn cetna
Iarthar Chonnacht do mhilliudh uile le Uilliam Burc
Daine imda do marbadh & creacha & loiscti & uilc diairmidhe ar mac in Iarla & ar Chlainn Ricaird a Burc do dhenum dho
Sith eter na Burcachaibh cetna Tomaltach Mac Diarmada ri Muighi Luirg fer ro bo mo grain & coscur & rob' ferr sith & cocadh derc & daenacht ro bhi a n-Erinn i n-a aimsir fein a eg a n-Domnach na Trinoide i n-a longport fein i Caladh na Cairrge & a adhnucal i Mainistir na Buille co sochraidh onorach
Quicunque legerit oret
Concobur mac Tomaltaigh Mic Diarmata do ghabail righi ar eis a athar
Teboit a Burc Mailir mac Siurtan d'Exetra
Maidm le h-Eogan h-Ua Madughan ar Clainn Ricaird a Burc du itrochair seisser & tri fichit eter maith & saith
Domnall mac Seaain mic Domnaill Ui Concobuir Niall mac Concobuir Mic Taidhg occisus est d'aen urchur soighdi
Trinoit O Naain maighister coitcenn i n-ealadhnaibh examhlaibh i n-Dlighedh chanonda & i l-Lex Crech mor le macaibh Diarmada Gall ar Clainn n-Goisdelbh & do marbadh Maiug mac Bailtrin Mic Ghoisdealb
Crech mor le h-Emonn Mac Uilliam ar Clainn Cathail du ar' hairged Conchobur O Flannagan & moran aile do lucht in tire
Ocus do marbadh Mael Sechlainn mac Aedha h-Ui Fhlannagan ar toraidhecht na creiche & do gabadh leosan mac Mic in Milidh
Concobur Mac Diarmada rí Muighi Luirg & Aedh mac Aedha & lucht tighe h-Uí Conchobuir & Clann Donnchaidh & glaslath Criche Cairpri im Cormac mac Ruaidhri do dhul ar creich h-i Tir Fhiachrach co rangadur Mullach Ratha
Ocus ba in tire do theichedh rompa
Mairbedala mora & capaill imdha do thabairt doibh leo & le Connachtaibh archena
Caislen mor Mic Goisdelbh do legadh le Toirrdelbach & le Connachtaib archena Sith do dhenum do mac in Iarla re Brian m-Ban O m-Briain
Sith do dhenam d'Aedh Remur h-Ua Neill idon Aedh Meith re h-Oirghiallaibh & re Feraibh Manach
Faslongport do dhenum le Toirrdhelbhach h-Ua Concobuir ig Ath Liacc i n-adhaigh Emoind a Burc
Seoan O Fallamain taisech Clainni h-Uadach Tadhg Mag Flannchaidh taisech Dartraighi do marbadh le Cormac mac Ruaidhri mic Domnaill maraen re sochraide aile a n-dighail Seaain Mic Domnaill
Ocus creacha mora do denum ar Dartraighibh & mac Muiris Meg Fhlannchaidh do marbadh an la cetna
Tadhg & Mail Shechlainn da mac Imhair Meg Raghnaill do ghabail do Chathal Mág Raghnaill
Uilliam mac Matghamna & in bladh aile do clainn Imair idon Concobur & Tomaltach righadhbuir Muinnteri h-Eoluis do tinol d'a tóraidhecht & Cathal Mac Raghnaill & Maghnus mac Fergail do marbadh doibh
Taisech do dhenum do Thadhg Mag Raghnaill
Domnall Ruadh O Maille & Cormac O Maille a mac do marbadh do Clainn Meibric & do Ghallaibh ailibh maille friú adhaigh feil Stefain in bliadhain si
Tomás mac Carmaic h-Ui Domnaill espuc Tiri Conaill saí n-egna & crabadh coitcenn fa biadh & fa ellach d'eigsibh & d'ollamnaibh in betha
Ruaidhri in Einigh mac Flaithbertaigh mic Dhuinn Oig alias Carraich Mag Uidhir ri Fer Manach & Lacha Eirne per quatuordecim annos ; alias per duos annos in fer is mo ro thidlaic d'airged & d'innmus d'echaibh & d'almhaibh & d'innilibh do dhul d'eg re h-adhart iar m-buaidh o éigsibh & o ollamnaibh
Mac Iarla Uladh do ghabail d'Emonn a Burc & a chur i l-Loch Oirbsen mora & cagadh coitchenn i Connachtaibh trid sin
Tadhg mac Ruaidhri mic Cathail h-Ui Conchobuir do ghabail do Tomas Mág Samhradhain & moran d'a muínntir do marbadh
Mag Shamhradhan do dul do thigh Ui Concobuir in bliadhain cetna & a thecht arís i n-a fhritheing & aircis do thabort do Clainn Muircertaigh air & do Muinntir Eoluis & do coimthinol na Breifne eter Gaidhel & Galloglach
Ocus Mag Samhradhan do ghabail & moran d'a muinntir do marbadh
Aedh in Chleitigh mac Ruaidhri Ui Conchobuir do lot ar deredh creiche 'sa Bolegan & a eg dhe
Derbhail ingen Cathail Mic Murchaidh ben Donnchadha mic Aedha Oíg d'eg Sluagh mor la h-Aedh Remar h-Ua Neill cum Tíre Conaill dar'marbadh mac Seaain h-Ui Neill & Gaffraigh h-Ua Domnaill la muínntir h-Ui Dochartaigh
Ruaidhri O Ceallaigh ri h-Ua Maine do marbadh la Cathal mac Aedha mic Eogain ar n-dul a tigh Toirrdelbaigh h-Ui Concobuir d'a tigh fein
Sai Erenn gan imresain fein
Emonn Mac Uilliam a Búrc d'innarbadh in bliadhain si
Bean mic Iarla Uladh idon ingen Toirrdelbaigh h-Ui Briain do thabairt do Toirrdelbach h-Ua Concobuir do righ Connacht in bliadhain si & Derbail ingen Aedha Ui Domnaill do legan do
Tomas Mag Samradhan do bí i l-laim ic Clainn Muircertaigh do dhul as in bliadhain sin ar n-diultadh dh'ingin Donnchadha Riabaigh ris & a da mac d'elogh isin bliadhain sin fos
Plaigh mor do shnechta & do shic in bliadhain sin o cenn caicidhisi do gheimhredh co taníc blodh d'errach co n-deachaidh moran d'ellach Erenn d'eg ann & guirt gemhair Erenn do dhul a mugudhain bliadhain cetna Comtógbail mor cagaidh eter Mainechaibh idon eter Tadhg mac Taidhg Ui Cheallaigh & Uilliam mac Donnchadha Muimnígh Ui Cheallaigh & Donnchadh mac Aedha Ui Chellaigh d'a tuc Toirrdelbach O Concobuir urlamhus O Maine do Tadhg & moran d'a cinedh fein fos gur'theilgset Uilliam asthir imach
Ocus rolensat uile e gur'ímpo Uilliam orra & gur'marbadh Donnchadh mac Aedha Ui Cellaigh & gur'gabadh Tadhg O Cellaigh & gur'loitedh & co n-deachaidh d'eg d'a loitibh
Mael Sechlainn h-Ua Gairmleaghaidh taisech Ceneoil Moain d'eg
Toisc dochódar meic Ualghairc h-Ui Ruairc idon Domnall & Aedh & Gilla Crisd & Ruaidhri ar creich cum Cathail mic Aedha Breifnigh & do rinneadur crech adbal gan imresain & do mharbhadur Concobur mac Donnchadha Riabaigh & moran aile
Do rinne Cathal doraidh maith dar'fhasto moran don creich & dar'marbadh Domnall O Ruairc aen raga mac righ na Breifne & moran d'a muinntir maraen ris & dar'gabadh ann Gilla Crisd O Ruairc & Mac Con Shnama
Tadhg mac Ruaidhri Ui Concobuir do bi i l-laim ag O Ruairc do legan amach tre comfhuaslugadh Gilla Crisd Ui Ruairc
Aedh mac Feidhlimidh Ui Concobuir do ghabail do Thoirrdhelbach O Conchobuir do righ Connacht & cagadh d'eirghi trid sin eter O Conchobuir & Concobur Mac n-Diarmata rí Muighi Luirg & gur'milledh moran etorra
Siurtan Ruadh Mac Goisdelb do marbadh do Cathal Mac Diarmata Gall
Tadhg Mac Donnchaidh do ghabail do Concobur Mac Diarmata in bliadhain sin
Cathal Mac Diarmata Gall aen raghu mac righ Connacht ar goil & ar gaiscedh ar treisi & ar aghmuire & ar innsaighidh ar cosnum Airtigh & Sleibe Lugha do ar taradh a lamha laidire do marbabh do Dhonnchadh Riabach mac Mail Shechlainn Charraigh tre fell ig Lis Selbaigh i Cloind Conchobuir
Maghnus mac Cathail mic Annrias do marbadh do Cathal mac Aedha Breifnigh
Brian Og Mag Samradhan do marbadh do Thellach Dunchadha
Eogan h-Ua h-Eighin ri O Fiachrach Aidhne do marbadh d'a braithribh fein
Eogan mac Sefraigh Meg Raghnaill & Aedh O Mailmíadhaigh do marbadh a cheile
Adhamh Mag Theichedhan d'eg
Pilib O Duibhgennan sai gan ímresain d'eg
Iníug ingen Mic Goisdelb ben Eogain Mic Fingin d'eg
Uilliam mac Gillibert Mic Goisdelbh do marbadh ar greis 'sa Breifne do Tellach Eachach
Ruaidhri mac Magnusa Ui h-Eaghra d'eg
Matha mac Annaigh h-Ui Raighillaigh do marbadh d'Annrias mac Briain h-Ui Raighillaigh & crecha mora do dhenum 'sin Bolgan don toisc sin
Maidm mor do thabairt do Mac Uilliam Burc ar Clainn Muiris dú inar'marbadh Tomas Mac Muiris Muiris mac Seonag Ruaidh & deichnebur & tri fichit ar aen Domnall Mag Dhorchaidh taisech Ceneoil Luachan d'eg
Donnchadh mac Mic na h-Aidhce Meg Fhlannchadha do marbadh d'Aedh mac Taidhg Meg Fhlannchadha
O Gairmleaghaidh d'eg
Brian O Flaind taisech Sil Mailruanaigh d'eg
Cathal Mac Ceithernaigh do marbadh dh'esgur
Caislen Rosa Comain do gabail do Thoirrdhelbach h-Ua Conchobuir
Ocus Aedh mac Feidhlimidh do bí i l-liamh 'sa chaislen do treig d'O Choncobuir é
Seaan Mag Mathgamna do chur a h-Airghiallaibh Chonnacht O Cuind taisech Muinnteri Gillgan Muircertach Mac in Ghabann abb Clochair Kalendis Februarii
Mxxx In Gilla Dub Mag Uidir do bathudh ar Loch Eirne ar deredh creiche
Cagadh mor d'eirghi eter Thoirrdelbach O Concobur ri Connacht & Conchobur Mac Diarmata rí Muighe Luirg
Emond a Burc d'eirghi le Mac Diarmata & Aedh mac Feidhlimthe & Donnchadh O Birn
Ocus in t-O Birn hisein do chur Ui Conchobuir i tempoll Oil Find ar n-dul dó do ghabhail gill creiche do rinnedur Muinnter Birn ar Hoibert a Burc & ní d'a galloglachaibh do marbadh fa'n Constabla idon fa Mac Ruaidhri
Pudhur mór & olc adbal & cagadh coitchenn d'eirghi trid sin i Connachtaibh uile & Clann Muircertaigh d'eirghi le O Concobuir ar tus a n-aghaidh Mic Diarmata & impodh doibh aris le Mac Uilliam & le Mac Diarmata
Feall do dhenum ar Clainn Uilliam Burc tre urail Ui Conchobuir dar'marbadh Tomas a Burc i fell granna 'n-a n-oirechtus fein le Clainn Muiris & Seoinin a Burc do marbadh ar in lathair no ar in aisti cetna do Clainn Ricaird
Cathal mac Gilla Crist Mac Diarmata do marbadh d'Fergal h-Ua Taidhg air in cagadh cetna
Ferghal mac Gilla Crist Fhind Mic Cormaic do marbadh ar in cagadh cetna
Breisim brogdha do thabairt do Conchobur Mac Diarmata & d'a macaibh righ ar O Concobuir fa Bhel Atha Slisen dar'lingedh in t-ath co toghdha tairsibh & d'ar'marbadh ann Diarmait mac Briain Uí Fherghail in t-aen mac taisich na aesa dob'fherr do bi 'n-a aimsir do Conmaicnib & mac Hoibert a Burc mídhach gan esbadh & Concobur mac Donnchadha Duibh Ui Eilidhe
Seaan Mag Mathgamna saí n-einigh & n-eghnuma a mharbadh ar deredh creiche co n-a galloglachaibh do lucht tighe Aedha mic Rooilbh & do Clainn Ceallaigh i toraidhecht
Ocus is commor do marbadh & do bathadh iat
Diarmait Ruadh mac Cormaic Óig Mic Diarmata d'eg i n-aibit manaich leith í Mainistir na Buille gan aen guth a n-diaidh a anma fa einech no fa crabadh
Concobur Ruadh Mag Eochagan do marbadh do Gallaibh
Cormac mac Ruaidhri mic Domnaill Ui Conchobuir do gabail le Conchobur mac Taidhg & le Ruaidhri mac Cathail Ui Conchobuir & Concobur do gabail le Brian mac Ruaidhri & a tabairt i l-laim Concobuir Mic Diarmata & a cur do sen d'a coimed i Carraigh Lacha Cé
Domnall h-Ua Dochartaigh ardtaisech Arda Mídhair & nocho n-édh amhain uair is bec nach raibhi tighernus Innsi h-Eoghain & tighernus tricha cet Thiri h-Enna & ro bo terc a n-Erinn taisech 'g ar' lia daine & ba mó marcsluagh & ba ferr goil & gaiscedh einech & tidhnucal innás
Ocus a dul d'eg ar lar a tighe fein & Seaan h-Ua Dochartaigh do ghabail a ínaidh
Sil Muiredhaigh eter deoin & aindeoin do dhilsiughudh righ Connact idon Toirrdelbach mac Aedha maic Eogain Ui Concobuir
Ocus is iat is oiregdha do eirigh do:
Emond Mac Uilliam a Burc & Concobur Mac Diarmata ri Muighi Luirg co n-a braithribh & co n-a oirecht
Ocus Aed mac Aedha Breifnígh mic Cathail Ruaidh & sochraide na Breifne & Conmaicní ar aen rú & Aedh mac Feidhlimthe rí Connacht
Ocus a ínnarbadh astir amach lesna cuibrennaibh sin
Ocus as i comuirle tucsat a cairde dó: dul do thigh Mic Diarmata 'san aidhci
Ocus fuaradur Clann Muircertaigh a fhis sin & do innledur sen ar slightibh & ar casanaibh & ar bernadhaibh-beadhail in longpuirt
Ocus tainic trempa sin 'san aidhci ré dorcha dias no triur marcach
Ocus do eírghedh do ar tochur in longpuirt & tainíc uaithibh ar taradh a lama laidire & do loit sé Cathal mac Aedha Breifnígh
Ocus ní raibhe a fhis sin ag Mac Diarmata no co cuala se na comairc & in mallachadh 'ga denum ar fut in longpuirt
O sin doibh co lá ar namarach & ar faghail a fhesa do Mac Diarmata do chuir daine tairisi cuigi d'a chur 'sa Charraig & do bí forgla sechtmuine innti
Ocus do teighdis daine maithi in tire fa sech gach lae cuígi
Ocus da n-derntai ar Mac n-Diarmata do gentai sith ris
Ocus o nach dernad do thinnlaic é co Caislen Rosa Comain & rofhagaibh annsin é
Símon mac Concobuir mic Simoin Mic Gille Arraith taisech do thaisechaibh Luighne Aedh mac Aedha Breifnígh do ghabail righi Connacht Dia Luain idon in cet Luan do gheimregh
Concobur h-Ua Domnaill rí Tire Conaill & soithech dingbala d'airdrighi n-Erenn gan amurus é ar cruth & ar ceill & ar cetfadh ar uaill & ar einech & ar oirrdercus ar menmnaighi & ar mor toirbertaighi ar crodhacht & ar cathirghail ar uaisli & ar ailgine ar daenacht & ar degh crabadh a marbadh la Níall h-Ua n-Domnaill la mac a athar fein ar tabairt amais longpuirt fair
Ocus teinnti & tennala do chur isin tech mór & O Domnaill d'eirghi amach & a toitim a n-dorus a tighi fein ar m-breith buadha o doman & o demhan
Ocus is dilliuchta an eigsi & an eladha gan fer a h-imochair na a-h-altruim tareis in echta sin
Flann Óg O Domnallin ollamh Connacht
Domnall O Coindlis senchaidh suadhamail & taibleoir glanfhoclach na Gaidhilgi do marbadh la h-Uibh Diarmata gairit re Caisc
Brugaidh coitcenn ciall conaigh do bi ar Loc Eirne gan diultadh do thruagh no do tren idon Matha Mac Magnusa d'eg in bliadhain sin Kalendas Septimbris
Tomas Mac Gilli Coisgli sai n-egna
Tadhg Mac Donnchaidh rí Tire h-Oilella d'innarbadh le Concobur Mac n-Diarmata d'a tigherna & d'a brathair fein & Fergal mac Tomaltaigh Mic Diarmata do gabail Tire h-Oilella ar a eis
Slaine ingen Ui Briain ben Toirrdelbaigh Ui Concobuir & derbshiur a mathar fein fos Derbail ingen Ui Domnaill in aen bean rob' ferr tainic d'a cinedh fein riam do thecht ar cuairt cum Conchobuir Mic Diarmata co h-Inis Doighri & galar a h-ega d'a gabail & a h-adnucal í Mainistir na Búille
Dubchablach ingen Concobuir Mic Diarmata ben Ui Birn saí mna gan ímresain Tómas Mag Samradhan aen raghu taisech Erenn Muircertach O Briain rí Tuadh Muman d'eg & Diarmait h-Ua Briain do righadh i n-a inadh & a indarbadh sen le Brian O m-Briain & maithi Tuadh Muman do creidium do
Uillíug mac Ricaird mic Uilliam Leith macamh Gall Erenn ar einech & ar egnum Cathal O Madughan do marbadh le Clainn Ricaird & ro bo do maithibh Erenn dó
Donnchadh Cleirech O Mail Brenaind canonach coradh i n-Oil Finn a marbadh d'aen urchur soighdi le muínntir Hoibert mic Daibith Duinn Mic Uilliam
Cathal Mac in Liathanaigh ab na Trinoide Maidm mor le Clainn Fheorais & le Clainn Ricaird ar Uib Maine du inar'marbadh en mac righ deg do Clainn Cellaigh fa Concobur Cerrbach h-Ua Ceallaigh
Aengus h-Ua Domnaill do righadh leis h-Ua n-Dochartaigh & le Domnall Dub h-Ua m-Baighill & le nert Aedha Reamhair Ui Neill & Níall h-Ua Domnaill d'athrighadh leó
Gairit as a aithle sin co tucsat imresain d'a ceile & do marbadh le h-Aengus & le Clainn Muircertaigh Aindiles O Baighill taisech Tiri h-Ainmirech & a mac & Eogan mac Airt Ui Domnaill & daine imda aili eturru leth ar leth
Iohannes O l-Laitim espuc Cille Aladh
Seoan Mac Eoaigh macam suibespuc Erenn idon espuc Conmaicne
Concobur Mac Diarmata rí Muighi Luirg & Airtigh & Tiri h-Oilella & Tiri Tuathail & na Renn & secht m-baile do Clainn Cathail & in fer ris nar'gabadh gan urraim do buain do gach aen d'a tegmadh ris —oir do derbadur ughdair no h-aimsiri si gur'b'e sin aen ragha urrigh na h-Erenn ar cruth & ar cheill ar blad & ar buantidhlucadh ar einech & ar egnum ar agh & ar fhíruaisli co nar' b'ínimarbagha nech ris don fine Gaidhelaigh i n-a aimsir fein
Co 'n-a derbadh sin adubert in file an duain d'a dan fein:
Rann—
Da n-dernainn imuirbaigh as Mac Diarmata 's ni dernus Cennus Temhra & Clainni Cuínn Do barr Berbha do beraind
Ni fhaicim a n-Inis Fail Fer coimesa a g-cleith imdhain;
Ní fhuil co tech Cinn Choradh Nech ar nar'cinn Concobur
Imurbaigh ni denta dam Re feraibh Erenn assan Gan imarbaid fhuair an geall Sluaigh fhinnurlair na h-Erenn
a ég in urrigh sin i taigh mhór na Cairrgi ar m-breith buadha o doman & o dhemhon sechtmain re Samain Dia Sathairn do shonnrudh & a adhnacali Maínistir na Buille
Ocus Fergal Mac Diarmata a derbrathair séin do righadh 'n-a ínadh
No gumadh ar in Kallainn si budh coir Nícol Mag Raith
Anno espuc Luighne d'eg
Murchadh mac Mailmuadh Uí Eaghra ab na Buille & adbur espuic Luighne
Matha mac Gilla Crist cleirigh Mic Diarmata do marbadh le Muinntir n-Eilidhe ar in Coirr Sliabh
Uilliam mac Matgamna Meg Raghnaill do marbadh le macaibh Catail Meg Raghnaill
Aedh mac Rooilb Meg Mathgamna ri Oirgiall d'eg & Murchadh Óg Mhag Mathgamna do thoghadh i n-a inadh & a eg i cinn shechtmaine
Maghnus mac Eachadha mac Rooilbh do ghabhail righi n-Oirgiall
Art h-Ua Mail Shechlainn ri Mídhe do marbadh le Cormac m-Ballach O Mail Shechlainn & e fein do ríghadh i n-a inadh
Brian mac Ruaighri Mheg Uidhir Kalendas Februarii
Nicol Magraith comarba Termuinn Dabeog Nonis Septimbris Tomas mac Cathail Riabaigh Ui Ruairc do marbadh le Clainn Muircertaigh is t-shamhradh
Toirrdelbach h-Ua Concobuir ri Connacht & adbur rig Erenn nech ro bo mó & rob' uaisli & rob' fherr einech & egnum do bí i n-Erinn i n-aen aímsir ris do dul do cungnum le Tadhg Mag Raghnaill la taisech Muinnteri h-Eoluis co Loch Oirind a n-aighaidh Clainni Muircertaigh
Ocut Clann Muircertaigh d'a innsaighidh & blodh do Muinntir Eoluis leó & a lenmain doibh co Fidh Dorudha & aen urchur soighdi d'a marbadh ann & ní fes cia tuc
Ocus airmít ugdair na h-aimsiri si gurab' é sin gnim is mó do rinned le soigid a n-Erinn riam
Ocus bennacht na h-eigsi & na h-eladhna ar a anmain in airdrigh sin; oír ní h-ímda aici fer a h-imcair na a h-altruma ar a eis
in Aptumno est occisus
Brian h-Ua Fergail adbur ardtaisigh Conmaicne & aen raghu mac taisech Erenn i n-a aimsir fein ar m-breith buada o domon & o demhon d'eg
Ocus rainic gan aen guth achmosain o eigsibh & o ollamnaibh Erenn
Nualaith ingen Meg Mathgamna Kalendas Iuini
Maighister Tomas Mac Gilla Coisgle do chur Cagadh mor eter Mac n-Diarmata & Maghnus Mac Diarmata Gall in bliadhain sin & fell do dhenamh do clainn Bailltrin Mic Goisdelb 'n-a tigh fein ar Maghnus Mac Diarmata Gall & a marbadh ann & Cormac Caech Mac Fingin do marbadh ann
Maghnus Mac Diarmata Gall do marbadh a fell do clainn Bailltrin Mic Goistelb 'n-a tigh fein & Corbmac Caec Mac Finghin do mharbadh ann beos
Cagadh mor d'eirghi eter Ualgharc O Ruairc & Ruaidhri mac Cathail Ui Conchobuir & troid do thabairt doib d'a cheile & maidm do thabairt ar h-Ua Ruairc do Ruaidhri mac Cathail & gallóglacha h-Ui Ruairc uile do marbadh idon Mag Buirrce & mac Neill Caim & a muinnter uile d'forgla
Ocus O Ruairc fein do lenmuin & a marbadh do Maelruanaig Mac Donnchaidh
Ocus is é sin gnim as mo do rinned o bas Cormaic mic Cuilennain anuas i n-Erinn
Ceithri meic Cathail mic in Chaich Meg Raghnaill do ghabail ar Loch in Sguir do Concobur Mag Raghnaill & Tomaltach Mag Raghnaill d'a m-breith leís co Caisel Coscraigh & a marbadh ann —sgel is truaighi do rinnedh 'san aimsir sin
Comarba Padraig idon Daibid Mag Oirechtaigh Cu Uladh Mac Cathmhail ardtaisech Ceneoil Feradaigh do marbadh do Domnall Mac Cathmail
Maidm la Brian Mag Mhathgamna ar Ghallaibh d'a rainic tri cet cenn co lathair
Niall O Domnaill & Clann Muircertaigh & mac Feidhlimthe & Maghnus Mac Diarmata do lenmhuin Ruaidhri mic Cathail i Culmhail & maidm imircech do thabairt fair & ar Clainn Donnchaidh & ár adbal do thabairt forro eter bathadh & lethradh & fhoillech & do crechaibh moraibh leis Gilla na Naem h-Ua Fergail taisech Muinntiri h-Angaili an duine is mó do rinne do gnimarthaibh maithibh do Dia & do duine d'eg ar m-breith buadha o doman & o deman do
Cathal mac Murchadha Ui Fergail do ghabail a ínaidh
Muirghis Mac Diarmata aen ragha mic urrigh Erenn 'n-a aimsir fein do marbadh la Seoan Ruadh Mac Daibitha Burc
Tadhg Mag Raghnaill taisech Muinntire h-Eoluis do gabail do Clainn Muircertaigh in bliadhain sin
Uilliam Mac Daibith Bimilis do marbadh do Thadhg Ruadh mac Diarmata Gall a m-Baile in Tobair in bliadhain sin
Fergal Mac Cormaic do marbadh & ni fes cia do marbh
Tempall Cille Ronain do denum la Fergal h-Ua n-Duibgennan in bliadhain sin
Finnguala ingen Mic Fhingin ben Fhergail Ui Duibgennain in ben rob' ferr re a cerd fein do mnai duine eladhna do bi i n-Erinn d'eg in bliadhain sin
Tomas Mac Artan no Mag Cartain rí O n-Eathach Uladh do crochadh do Ghallaibh
Ocus nir' crochadh o Dhia anuas gnim budh mó do sgel
Finnghuala ingen Mail Shechlainn Ui Raighillaigh d'eg
In Gilla Dubh Mac Gilla Cua d'eg Cathal h-Ua Fergail taisech Muinntir h-Anghaile d'eg
Cagadh d'eirghi eter Fergal Mac n-Diarmata & Ruaidhri mac Cathail mic Annrias & longport Mic Diarmata do loscadh do mac Cathail
Mac Diarmata do tinol Connacht & gluassadh doib a n-diaigh mic Cathail & nir' lamhadh cenn do togbail doibh co rangadur longport mic Cathail idon Baile in Muta
Ocus do luathloiscedh eter cloich & tech & tucadur i raibe do braighdibh ann leó fa mac Ui Ruairc & do cuadur fein slan d'a tighibh
Niall h-Ua Domnaill do marbadh la Maghnus h-Ua n-Domnaill
Mail Shechlainn Mag Oirechtaigh taisech Muinntire Radhuibh imper in einigh & feithmeoir na feile & didneoir na daennachta
Ocus dabris craidhi na h-eigsi & na h-eladhna do cumaidh in caemtaisigh sin co nach insibail idon d'a eis
Donnchadh Mag Bradaigh taisech Cuile Brighdin d'eg
Gilla na Naem h-Ua Cianan ab Leasa Gabhail i Prid id August
Eoin Dubh Mac Domnaill do marbadh la Maghnus mac Echadha Meg Mhathgamna
Gilla na Naem h-Ua h-Uigind in file gribdha glanfhoclach is coitchinne do bi i cerdibh na filidhechta i n-Erinn a eg caicidhis re Caisc ar m-breith buadha o doman & o demhon
Maidm do tabairt la Aedh h-Ua Ruairc ar Flaithberthach h-Ua Ruairc & ar Donnchadh h-Ua n-Domnaill & ar Dartraighibh & Aedh Mag Fhlannchadha taisech Dartraighe do marbadh ar aen ris & Gilla Crist Mag Fhlannchadha & Lachlainn mac Aindilis Ui Baighill do marbadh ann fos & daine imda aili nach airmither
Mac mic in Iarla do thechti Connachtaibh & crech do ghabail do & Mac Uilliam & Mac Fheorais do breith air & maidm adbhal do thabairt air & mac mic an Iarla do ghabail ann & moran do Clainn Ricaird do ghabail & do marbadh ann fos
Cagadh mor d'eirghi eter Ruaidhri mac Cathail & Ferghal Mac Diarmata gur'thinoil Mac Diarmata Goill & Gaidhil Connacht uile & Cenel Conaill & Clann Muircertaigh gur'curedh mac Cathail i Clainn Fermhuighe
Ocus nir'fhetsat Goill na Gaidhil ni do gur'inntodur uile uadha gan giall gan eidere gur'loisc siun & gur'mill & gur'airg urmor Maighi Luirg d'a eisi
In plaidh mor in galair coitcenn do bi ar fud Erenn a Muigh Luirg in bliadhain sin co tucadh ar mor daine innti
Matha mac Cathail Ui Ruairc d'eg de
Donnchadh Riabach Mac Diarmata do gabail do Cormac Bodhor Mac Diarmata & a breith do leis a n-Airtech & a marbadh i dunathaith do lucht Airtigh
Risderd h-Ua Raighilligh ri Breifne d'eg in bliadhain si
Gillebert h-Ua Flannagan taisech Tuaithi Ratha do marbadh do macaibh Briain Ui Flannagan
Muircertach Riaganach Mag Aenghusa do marbadh d'a braithribh fein in bliadhain si
Donn h-Ua Daimín taisech Tire Cennfota Ferghal mac Ualghairc Ui Ruairc do marbadh do mac Cathail Cleirigh Mic Donnchaidh
Brian Mac Diarmata adbur righ Muighi Luirg do marbadh a m-baile Rosa Comain leisin espuc h-Ua Fínachta d'aen urchur soighde
Ocus in t-é ar ar'cuiredh in t-urchur do cirrbadh & do marbadh ann idon Ruaidrí in t-Sheomra h-Ua Donnchadha
Brian h-Ua Briain do marbadh a feall do machaibh Mec Ceothach
Aedh mac Aedha Breifnígh h-Ui Concobuir ri Connacht do marbadh la h-Aedh h-Ua Ruairc ar Muigh Enghaide
Aenghus h-Ua h-Eoghusa sai coitchenn coimdhes a cerdaibh na filidhachta d'eg
Aengus Ruadh h-Ua Dalaigh idon mac Donnchadha mic Aengusa mic Donnchadha Moir sai gan uiresbaidh Ruaidhri mac Cathail mic Domnaill Ui Concobuir do marbadh do macaib Ferghail Mic Donnchaidh
Aedh mac Amhlaim Meg Uidhir Pilib Mag Uidhir idon taisech Muinntiri Peódachan Enna h-Ua Flannagan taisech eile Eoghan Mac Suibhne do marbadh la Maghnus h-Ua n-Domnaill
Aedh O Ruairc do gabail ic techt o Cruaich Patraic do mac Pilbin Mic Uilliam & Fergal Mac Diarmata d'eirghi tríd & cagadh coitcenn i Connachtaibh & Magh Luirg uile do lomargain tríd
Mathgamain Mac Con Shnama do marbadh do clainn Donnchadha Mic Con Shnama
Fuagra coitcenn o Uilliam h-Ua Cellaigh ar damaibh Erenn & tangadur co m-buidhech uadha
Cristinus h-Ua Leannan ab Lesa Gabail Idus Aprilis
Iohannes Andree excellentissimus doctor qui propria Sexti Clementis atque Nouellas Hieronymi Laudes Speculique iura peregit obiit hoc anno die mo mensis Iulii perdirae pestis fato et sepultus est in ecclesia Sancti Dominici in ciuitate Bononiensi
Aedh mac Toirrdealbaigh do ghabail righe Connacht ar eigin tar Gallaibh & tar Ghaidhelaibh
Nualaith ingen Mic Diarmata d'eg
Aedh O Mael Brenainn & a dha mac do marbadh d'Aedh mac Fheidhlimidh h-Ui Conchobuir
Tadhg mac Secusa h-Ui Cellaigh d'eg
Aedh h-Ua Ruairc do marbadh la Clainn Muircertaigh
Aenghus h-Ua Domnaill do marbadh la Maghnus h-Ua n-Domnaill
Tomas Mag Ragnaill Commach Baile in Duin la h-Aedh mac Toirrdhelbaigh h-Ui Conchobuir & dith bó & caerach ann
Concobur mac Muirghisa Mic Donnchaidh sai coitchenn im ellach & im biadh d'ég
Dabug Dilmain mac Uillíug Umaill cenn ceithern & Dilmainech Connacht Daibith h-Ua h-Eogain aircinnech Innsi Cain for Loch h-Erne Kalendas Iuini
Gormlaith ingen Ui Domnaill ben Ui Neill
Aedh mac Ruaidhri h-Uí Neill d'eg
Tadhg Mag Raghnaill ardtaisech Muinnteri h-Eoluis macamh taisech Erenn do marbadh do clainn t-Sheffraigh Meg Raghnaill
Eoin h-Ua Cairbri comorba Tigernaighi Cluain Eois d'h-eg in bliadhain si Kalendis Februarii
Brian h-Ua Dubhda ri Tire Fiachrach Sitriug Mag Samradhan d'eg
Derbhorgaill ingen Ui Concobuir Tadhg Mac Senlaich d'eg
Cathal mac Neill Ui Ruairc d'eg
Ruaidhri h-Ua Mordha ri Laigheis do marbadh d'a braithribh fein & d'a lucht tighi
Espuc Sil Muiredhaigh idon Maigister Seoan h-Ua Finechta d'ec
Fergal Mág Eochagan d'eg idon taisech Ceniuil Fiachaigh
Espuc Connacht h-Ua Lachtnan
Seffraigh Mag Raghnaill d'eg
Seffraigh h-Ua Raighillaigh d'eg nono die mensis Marcii
Mac Murchadha do tharraing do Ghallaibh & cagadh mor eter Ghallaib & Gaidhelaibh trid sin
Aedh Mag Samradhan d'eg d'a loitibh ar n-a ghuin d'h-Ua Fhalan
Ferghal Mag Eochagan taisech Ceneoil Fiachaigh d'ec
Brian mac Aedha Moir h-Ui Neill d'éc sai coitchenn
Ruaidhri mac Seoain Meg Mhathgamna do marbadh i l-longport Meg Mathgamna
Abb Sruthra mac Cathail d'eg: idon Murchadh mac Cathail Ui Ferghail d'eg
Pilib Mag Uidhir taiseach Muintire Feodachan d'h-ec i n-Noin Fheabhra
Muiris mac Tomais Iarla Des Muman Giustis na h-Erenn d'eg
Niall Mag Mathgamna do marbadh do clainn Seoain Meg Mhathgamna
Domnall mac Seaain h-Ui Fergail taisech Muinntire h-Angaile d'eg
Concobur Mac Con Snama espuc na Breifne o Druímcliabh co Cenannus d'ég
Diarmait O Mailmíadhaigh taisech Muinntire Cerballan do marbadh do Muinntir Birn & moran do Muinntir Eolais ar aen ris
Prioir na Trinoide Mac Gall Gaidhil Cathal O Cuind taisech Muinntire Gillgan do marbadh & coicer d'a braithribh do clainn Aedha & do clainn t-Seoain
Adug Mac Uidhilín do marbadh d'Oirrtheraibh
Cormac Mag Raghnaill taisech Muinntire Eoluis do marbadh do clainn Imair Meg Raighnaill & Conn mac Tomaltaigh do marbadh ann
Borgaill ingen Ui Fherghail d'eg
Donnchadh O Domnaill do marbadh idon le Donn Mac Murchadha i longport Aedha Ruaidh ic tabhairt ingine Meg Uidir ar eigin leis idon Gormlaith ingen Aedha Ruaidh
Donnchadh h-Ua Domnaill do marbadh ic tabairt inghine Meg Uidhir leis ar eigin idon ingen Aedha Ruaidh Meg Uidir idon Gormlaith
Ocus le Donn Mac Murchadha do marbadh e i l-longport Meg Uidhir & araile
Tadhg Mac Aédhagan d'eg
Mor ingen Ui Concobuir ben Ui Ferghail d'eg
Ruaidhri mac Aedha Ui Concobuir d'éc
Muircertach mac Seaain mic Domnaill mic Briain h-Ui Neill do marbadh quinto Nonis Marcii do Philib Mag Uidhir
Diarmait mac Diarmata Meg Carrthaigh & a mac Donnchadh do marbadh do mac h-Ui Shuillebhan
Giustis Atha Cliath d'eg
Mac Fheórais do marbadh do Ghallaibh
Toirrdhelbach mac Aedha h-Ui Conchobuir do marbadh la Clainn Donnchaidh
Aedh mac Toirrdelbaigh h-Ui Concobuir ri Connacht do marbadh do macaibh h-Ui Cheallaigh tre ed
Dubghall Mac Suibne do marbadh la Domnall O Concobuir
Donnchadh Mac Conmara do marbadh la Sil m-Briain
Domnall mac Aedh Breifnígh Nicol Mac Cathusaigh espuc Oirgiall isin Foghmar & Brian Mac Cathmail do thoghadh i n-a inadh
Solamh h-Ua Mellan maer Cluig in Udhachta feichemh coitchenn
Donnchadh Proistech do marbadh do dhis d'a muinntir fein
Gearoidin Tribel do tharraing do Saxanaibh ar faithchi Atha Cliath
Feidhlim mac Aedha mic Domnaill h-Ui Domnaill rí Tiri Conaill do marbadh le mac a derbrathar fein idon Seaan mac Concobuir mic Aedha mic Domnaill h-Ui Domnaill i cosnum rigi fris
Murchadh mac Briain h-Ui Neill d'eg
Brian mac Maghnusa sexto Idus Aprilis
Maghnus mac Eachadha Mag Mhathgamna ri Oirghiall d'eg isin Errach
Lochlainn mac Muircertaigh h-Ui Concobuir d'eg
Seaan mac Briain h-Ui Raighillaigh do marbadh do Ghallaibh
Matha mac Tomais h-Ui Ruairc cenn gaiscidh na Breifne d'eg
Niall h-Ua Fairceallaigh do marbadh d'en urchur soighde le Cenel Luachain
Ocus da mairedh ro bo comarba ar n-a mharach
Fergal h-Ua Duibhgennan ollam na Breifne re dan d'eg
O Duibhgennan tren a tres A bronnadh nocho breigmes;
Calma re conadh a cnes Adhbha ollamh is éiges
Fergal fer dana nar'dhaer Senchaidh muirnech is mac caem;
Cach soludh re thur 'n-a thech Ollamh ur is oircinnech
Sith coitcenn eter da Cathal idon Cathal mac Cathail & Cathal mac Aedha Breifnigh
Donnsleibhe Mac Cerbaill saer maighister na senma d'éc in t-aen duine rob' ferr re a ealadhain fein i n-Erinn
Brian mac Gilla Crist Ui Ruairc d'eg
Maghnus Buide Mag Samraadhan do marbadh a Rút Mic Uidhilin le h-Aedh h-Ua Néill
Clemint h-Ua Duibgennan idon sagart na Sinnach bicair Cille Ronain
Mail Sechlainn Mac Domnaill taisech Clainni Ceallaigh d'ég
Domnall h-Ua h-Eghra ri Luighne d'eg im Chaisc
Maghnus Mag Uidhir idon mac Aedha Ruaidh do marbadh Kalendas Mai do Clainn Cathmhail
Concobur h-Ua h-Ainlidhe taisech Ceniuil Dobtha d'éc
Maidm mor do thabairt d'Aedh h-Ua Neill ar Oirgiallaibh & ar Feraibh Manach
Aedh Mac Caba do marbadh ann & mac in espuic Ui Dubda & daine imda aili
Maidm mor do thabairt do h-Ua Mordha ar Ghallaibh Atha Cliath & da fichit déc do marbadh dibh
Cith mór do techt isin Samhradh sin a Cairbri & nír' lughu na fiadhubhall anabaidh gach aen mell dibh
Brian Mac Cathmail espuc Oirgiall
Seinícin Mac Uidhilin adbur Constabla Coicidh Uladh d'ec
Mac Aindriu Mic Fheorais d'ec
Toirrdelbach mac Aedha na Fidbaidhi h-Ui Neill occisus est quinto Kalendas Iuini
Crecsluaighedh mor do denum do h-Ua Neill idon d'Aodh Mor mac Toirdelbaig i Tir Conaill d'ar'comairmedh secht cata deg do bochrudh a n-fhegmus caerach & gabar & muc & tri fichit groidh do ghroidhibh
Ocus a m-braighdi a n-diaig na creaccccvelui
Cormac Mag Carrthaigh ri Des Muman d'ec
Domnall mac Taidhg Ui Mathghamhna Aedh mac Concobuir Mic Aedhagan adbur suadh re breithemhnus d'éc
Maidm mor Maidm Atha Seanaigh do thabairt do Chathal Óg mac Cathail Ui Concobhair fa Ath Senaigh ar Conallchaibh idon ar Seaan mac Concobair h-Ui Domnaill & Seaan h-Ua Dochartaigh taisech Arda Mídhair & Eoghan Connachtach & Toirrdelbach Mac Suibhne do ghabail le mac Ui Concobuir
Matha Mag Samradhan adbur taisigh Tellcha Eachach do lot in la sin & a ég 'g a tigh fein
Righi Tire Conaill do ghabail do mac Ui Concobuir
Donnchadh Mag Uidhír do marbadh le mac Duind idon Ardgal Og mic Flaithbertaigh Meg Uidhir & la h-Art mac Flaithbertaigh
Magnus Meblach h-Ua Domnaill do gabail Tire Conaill in bliadhain si & gan gairm righ fair
Cathal Bodhur mac Cathail Ui Ruairc do marbadh ar a cagadh cetna
Ocus e fein & Mael Sechlainn h-Ua Gairmleghaidh do comthuitim re ceile
Muircertach mac Tomais Uí Fhloind adbur righ h-Ua Tuirtri do marbadh a fell d'Aedh mac Briain mic Aedha Buidhe Uí Neill
Murchadh Og Mac Mathgamna adbur righ Corco Baiscinn do marbadh le Sil m-Briain
Brian Mac Donnchaid adbur righ h-Ua n-Oilella do marbadh do Mac Sencha d'oirecht Ui Gadhra
Haenri mac Uillíug mic Ricaird d'eg
Maelruanaigh mac Gille Muinelaigh Ui Baighill d'éc
Sar Roibert Sabhais d'eg
Amlaim mac Sefraigh Meg Raghnaill do marbadh
Loiscthi mora isin aimsir cetna idon baile Rosa Comain & Daim Inis & Sligech & Mainistir Lesa Gabail & Fighnach & Druím Lias
Seaan mac Gilla Crist Ui Ruairc do marbadh la h-Aedh Mac Dorchaidh
Diarmaít O h-Ainlidhe d'éc
Primhaith Arda Macha fer inait Patraig
Ferghal mac Sefraigh Meg Raghnaill;
Cathal mac in Caich do marbadh
Seaan mac Simug Mic Uidhilin do marbadh
Naemug h-Ua Duibgennan d'eg
Diarmait mac Donnchadha Riabaigh Mic Diarmata do marbadh le Cathal Og mac Cathail Ui Concobuir
Ingen Toirrdelbaigh Ui Concobuir ben Ferghail Ui Raighillaigh do marbadh d'esgur
Mac righ Saxan do thecht i n-Erinn
Gilla na Naem O Connmaidh ollam Tuad Muman idon re timpanacht d'ég
Mathgamain Gallta Mag Uidhir idon mac septimo Kalendas Aprilis
Beinidhecht O Mochan oircinnech Cille Athracht
Art Mac Murchadha ri Laighen & Domnall Riabach adhbur righ Laighen a n-gabail a fell do mac rig Saxan 'n-a thigh fein & a tesdail aige
Cormac Ballach h-Ua Mail Shechlainn rí Midhe d'ég
Donnchadh h-Ua Lochlainn rí Corcumruadh d'eg
Nicol O Fínachta d'éc
Tomaltach Mac Neill do marbadh
Sar Remunn a Búrc d'eg
Dubóg ingen Aedha Meg Uidhir ben Con Chonnacht mic Pilib Meg Mhathgamna d'eg in bliadhain si
Cluiche in righ do beith co tiugh isin bliadhain sin i n-Erinn
Risderd Sabhais d'ec dhé
Cathal & Muircertach da mac Aedha mic Eogain d'éc
Remunn mac Burcaidh in Muine d'éc
Uaiter Sdondun d'eg
Gillibert mac Mailír d'eg
Tomas Mag Tigernan taisech Tellaigh Dunchadha d'eg
Tuatal h-Ua Maille d'eg
Oengus h-Ua Cairpri Nonis Marcii
Eogan Fínn h-Ua Conchobuir mac righ Connacht d'heg
Tomaltach h-Ua Birn d'ec
Eogan h-Ua Maille & Diarmait a mac d'ec
Maelruanaigh O Dubda d'eg
Ingen h-Ui Maille ben Domnaill Ui Dubhda d'ec
Domnall mac Ruaidhri Ui Chellaigh d'eg
Niall Mag Samradhan taisech Tellaigh Eathach d'eg
Aengus Mac in Oglaich oircinnech Cille Oiridh
Cathal Óg mac Cathail Ui Concobuir in tres la iar Samain d'ég
Murchadh Manach Mac Taidhg
Bicair Imtha idon O Ferghusa d'eg
Diarmait mac Seaain taisech Muinntiri h-Angaile d'éc
Cairbri h-Ua Cuind taisech Muinntiri Gillgan d'eg
Tadhg mac Concobuir Ui Briain do marbadh do Clainn Cuilen
Pilib mac Rouilbh Moir Meg Mathgamna ri Oirgiall d'heg
Muircertach Ruadh mac Domnaill Irrais do marbadh le mac Maghnusa
Magnus Eoganach h-Ua Domnaill d'ec
Aedh Ruadh Mag Uidhir ri Fer Manach d'eg in bliadhain si
Maghnus mac Aedha Uí Domnaill adbur righ Ceneoil Conaill do marbadh le Maghnus mac Cathail Ui Choncobuir
Tadhg Mac Con Shnama taisech Muinntiri Cinaetha do lot & do ghabail le Cathal mac Aedha Breifnigh h-Ui Concobuir & a éc isin laim sin
Caiterfhina inghen Ui Fhergail ben Ui Raighillaigh d'ec
Cathal Mac Donnchaidh do marbadh la lucht Muigi Luirg
Gaeth mor isin bliadhain sin dobris tighi & teampaill dobaith longa & artraighi imda
Diarmait h-Ua Briain ri Tuadh Muman d'ec
Mael Shechlainn h-Ua Fergail taisech Muinntire h-Angaile d'éc
Domnall mac Ruaidhri Ui Chellaigh adbur righ h-Ua Maine d'ec
Ingin Baiter a Burc ben Aedha mic Feidhlimidh d'éc
Derbail ingen in espoic Ui Domnaill ben Meg Uidhir idon Aedha Ruaidh Meg Uidhir d'ég
Aedh h-Ua Neill in t-aen ri is ferr tainic do Leth Cuinn isin aimsir n-deighenaigh i n-airdrighi Coicidh Uladh d'écc in bliadhain si
Domnall Mag Uidhir tigherna Clainni Fergaile Gilla na Naem O Duibhdaboirenn ollam breitheman Corcumruadh Ui Lochlainn d'éc
Bran h-Ua Brain saí timpanaigh d'eg
Diarmait h-Ua Sgingin sgelaighi maith & senchaidh d'eg
Aiffric ingen Briain Ui Raighillaigh ben Briain Meg Tigernain d'eg sechtmuin re Caisc
Ocus nírr' oindedh ar a maithius co h-aimsir a h-oidhedha
Ruaidhri mac Domnaill Uí Neill do marbadh do Mael Shechlainn mac in Ghirr d'aen urchur soighdi
Tomaltach mac Murchadha Ui Fherghail d'eg
Cogadh mór isin bliadhain si eter Clainn Goisdelb & Luighnígh & innsaighidh do dhenamh do Clainn Goisdelb ar Luighnecaibh
Esbaidh anboil & dith deghdaine do thabairt ar Luighnechaibh don toisc sin: idon seiser mac righ do maithibh Muinntiri h-Eghra do marbadh fa Cormach h-Ua n-Eaghra
Adam h-Ua Fialan Indsoighidh do dhenum d'Aedh Mac Diarmata ar Muinntir Eoluis
Cinta mora & crecha aidhbli do dhenam ar Eolusachaibh don dul sin: nochur crecha gan cairechaibh na crecha sin; uair do marbadh echta uaisli anboile umposan fa'n aenfher tighi n-aidhedh coitcinn is ferr do bi i Connachtaibh 'n-a aimsir idon fa Cormac mac Diarmata Ruaidh & fa dha mac Tomaltaigh Ui Birn
Diarmait Mac Diarmata & Maelruanaigh mac Donnchadha Riabaigh do ghabail ar a creich cetna
Feidhlimidh in Einigh h-Ua Concobuir rí Corcumruadh idon mac Domnaill Ui Concobuir sai gan aithbhi n-éinigh d'éc in bliadhain sin
Brian mac Matha Meg Tigernan mac taisigh fa mó agh & oirrdercus feichem coitcinn im biadh & im eallach d'ég im feil Sang Seaain in bliadhain sin amail adbert:
Rann:
Brian Mag Tigernan na tres Re a einech nír' coir coimes:
Relean gan fic an fheile Bud neam crich a chathreime
Brian mac Aedha Meg Mathgamna do ghabail righi n-Oirghiall & cleamhnus & caradrag d'fhas dó ar Somairligh mac Eoin Duibh Mic Domnaill ar Consdabla Coicidh Uladh co tuc fair ingin Ui Raighillaigh do légan & co tuc san a ingin fein dó
Gerr as a aithle sin co tuc cuigi i n-a tech fein é d'ol fhina
Ocus mur do shail sin an fin d'fhaghbail is e cuired fuair gur'iadh Brian fein a da laim tairis & a ghabail co dochrach domiadhach & a thogbail amach —& uathadh dia mhuinntir i n-a fhocair —gur'craphledh & gur'cengledh a chosa & a lama d'a cheile & gur'cuiredh a loch é
Ocus ni fes a sgela o sin amach
Do leigedh fo'n tir & gach inadh a frith a muinnter do marbadh & do h-airgedh iat
Mairg doman & talam & uisci i n-ar'folchedh in t-saerclann socheneoil idon adbur righ Innsi Gall idon mac Eoin Duibh mic Alaxandair
Amail adbert:
Rann:
In loch sa ar'cuiredh cenn caich Somairle na slegh rinnaith Eter gnai & glór is ghen ór is fin fai do foilgedh
Nochor olc gan inneachudh re h-athgairit in t-olc sin
Uair ro tinoil Domnall mac Aedha h-Ui Neill & Toirrdelbach h-Ua Neill & tucadar comadha mora & brathair-si & sithcain do clainn Aedha Buidhe Ui Neill idon do Brian mac Enri Uí Neill co n-a braithribh
Ocus tainic fós isin coimtinol cetna Niall mac Murchadha mic Murchadha Mhoir Mheg Mathgamna derbrathair mathar Mic Domnaill & leithrigh Oirgiall eisidhen
Ocus tangadur i r-roibhe i Coicedh Uladh do Clainn Domnaill fa Toirrdelbach Mor Mac n-Domnaill & fa a mac sen fa Alaxandair & fa mac Somairli fein idon fa Eoin Óg & tucadur d'innsaighidh Ratha Tulach iat idon longport Mheg Mathgamna & rainic rabadh rompo & do fhagadur in baili & tucadh maidm imirce orra & nír'hanadh dibh co rangadur Loch Eirne gur'togbadh a cruidh & a cethra a n-ainfhecht a n-airde le Feraibh Manach & leisin sluagh gur'dibraigedh Brian Mag Mathgamna astir amach a n-ucht Muinntiri Mailmórdha & ro gabadh a ben & a ingen Connacht h-Ua Raighillaigh rí Breifne do dhul isna Braithribh d'a dheoin fein —rí beodha brighmur —& an righi do thabairt do Pilib d'a derbrathair
Eochaidh mac Toirrdelbaigh Meg Mathgamna do marbadh
An Persun O Congaile id est Paidin idon oircideachuin Rosa Orcir Cathal mac Aedha Breifnigh mic Cathail Ruaidh & Maghnus Og a mac & Muirchertach Mac Cailridocair & Muirgis h-Ua Maelatuile & Diarmaid Mac Simoin & Diarmaid Mac Gilla Beraigh do marbadh a fell tertio Idus Maii ar Srath Fer Luirg le Feraibh Manach & crecha aidhbli do dhenum ar Clainn Muircertaigh & sith do dhenamh d'Feraibh Manach re Muinntir Ruairc & a faltana do mathamh d'a cheile ar olchaibh re Clainn Muircertaigh
Ocus mac Ruaidhri do ghabail inaidh Cathail Ui Concobuir in bliadhain sin
Imirci do dhenam le Muindtir Ruairc isin m-Bréifne i comdail Fer Manach & gres timcill do dhenum do macaibh righ ógaibh Clainni Muircertaig & Cathal Mag Fhlannchadha do marbadh uirre taisech Dartraighi
Cathal Mag Flannchadha taisech Dartraighi do mharbadh le Clainn Muircertaigh h-Ui Concobuir ar greis oidhche
Tinol do Domnall h-Ua Neill & do Clainn Domnaill idon do Thoirrdhelbach Mac Domnaill & d'Alaxandair Mac Domnaill d'innsach Neill Uí Neill
Ocus Mac Catmhail do chur astir amach doib & a dul sein d'innsech Neill Uí Neill
Breith ar deredh na n-imircedh
Ocus Ragnall mac Alaxandair oigri Clainni Alaxandair do thecht a h-Innsibh Gall fa'n am sin dochum Neill Uí Neill
In da ceithirn do thecmhail ar a cheile idon oirecht Clainni Domnaill
Ocus Raghnall do chur techtairechta mar a roibhe a brathair fein idon Toirrdelbach & a mac idon Alaxandair & a iaraidh dó a n-onoir na sinnserechta & in braithresa gan techt 'n-a cenn
Ocus gan aire do thabhairt dó & nír'fechedh dó acht ro innsaighdur cum in atha ar a facadur Raghnall & tucadur troid d'a cheile
Ocus do marbadh mac Ragnaill and & do gonadh & do marbadh daine eteru
Ocus do gabadh Alaxandair Mac Domnaill ar in ath cetna
Ocus rob'ail le muinntir Raghnaill a marbadh & nír'leig Raghnall doib; uair adubert nach biadh esbaidh a mic & a brathar fair
Ocus do bi Mac Cathmail co n-a marcsluaigh ic tabairt do mharchshluaigh Domnaill Ui Neill & ruc O Neill feinn orra fa'n san sin & do gabh Domnall deredh a marcshluaigh fein & ruc leis iat
Ocus do gonadh & do marbadh moran d'a muinntir
Cagadh mor eter Gallaibh Connacht & Clainn Muiris d'innarbadh le Mac Uilliam & a n-dul sen cum Clainni Ricaird & sluaighedh mor do dhenum le Mac Uilliam & le h-Aedh mac Feidhlimthe ri Connacht & le mac Maghnusa Ui Conchobuir & le h-Uilliam O Ceallaigh rí O Maine a n-Uachtar Connacht cum Clainni Ricaird
Moran do Muimnechaibh d'eirghi le Clainn Ricaird & beith forba raithi ag forbaisi ar a ceile doibh & nert do gabail do Mac Uilliam fa dheoigh
Braighdi Clainni Ricaird do thabairt do leis & a tiachtain fein co beodha laidir don turus sin
Muircertach mac Raghnaill mic Raghnaill Moir Meg Raghnaill adbur ardtaisigh gan esbaidh do marbadh a fell la taisech Muinntiri h-Eoluis idon la Mail Shechlainn Mag Raghnaill in cet Luan íar Samain
Ocus in taisech le'n-dernadh in marbadh a dul fein d'eg i cinn da mís d'a eisi
Huigin Tríél do marbadh in bliadhain sin idon triath Fer Tulach la Clainn Fheorais & fa mór in gnim Goill é gan amurus In t-espuc h-Ua Ferghail idon espuc Arda Achaid sai gan esbaidh i crabaidh no a n-derc no a n-deigheinech
Aircideochain Oirgiall idon Malaici Mag Uidhir sai gan urdubaidh n-einigh
Sitriug mac in oircinnigh flaith coitcenn conghairech & cenn uasal a aicme fein d'eg
Cathal mac Imhair Meg Thigernain istudh coitcenn do truaghaibh & do trenaibh d'eg
Imirci mor do denum la Clainn Muircertaigh i Maigh Níssi & toisc do denum doibh ar lucht Muighi Luirg idon la Tadhg mac Ruaidhri Ui Concobuir & la maithibh a muinntiri & a mortinoil: idon la Fergal Mag Thigernan taisech Tellaigh Dunchadha & la Diarmait Mhag Raghnaill taisech Muinntire h-Eoluis a coimtinol Gaidhel & galloglach
Longport Aedha Mic Diarmata do loscadh doibh
Fergal Mac Diarmata rí Muighi Luirg & Aedh Mac Diarmata d'eirghi fa'n n-guasacht sin
Gleire glan marcshluaigh & tachur do thabairt doibh ann d'a cheile ig Ait Tighi Mic Coise & breisim madma do thabairt ar lucht Muighi Luirg & da fer dec do marbadh do maithibh aesa gradha Mic Diarmata & Aedh fein do lot ann
Ocus Mac Diarmata & Aedh Mac Diarmata do gabail derigh ar a muinntir co beodha laidir o soin amach Chonnacht h-Ua Raighillaigh rí Breifne —idon sgel uirrigh is mó tainíg i n-deredh na h-aimsiri & ticfus co brath
Ocus co taisbena Dia a maithius fein do
Ainnrias h-Ua Taichligh tigherna ar leth ferainn Muinntiri Taichligh Feidhlímidh h-Ua Raighillaigh ar n-a mharbadh d'esgur in bliadhain sin
Maidm mor Maidm Traga Eothaile do thabairt la Domnall mac Muircertaigh & la Muintir Ruairc & la Mac Donnchaidh & la Teboid a Búrc co n-a ceithernaibh congbala ar Tadhg mac Maghnusa
Ocus breith forra ar Traigh Eothaile & galloglacha mic Maghnusa do marbadh ann —deichnemur & secht fichit —fa Domnall mac Somairle & fa Domnall Óg a mac & fa da mac Mic Suibhne & fa mac in espuic Ui Dubhda & fa Uilliam Mac Sithigi
Toiscc do dhenum la Clainn Muircertaigh ar Muinntir Ruairc & ben Ui Ruairc Moir do marbadh don turus sin idon Dirbail ingen Mailruanaigh Moir Mic Diarmata
Ocus ní tainic o Una ingin righ Lochlan gnim mná budh mac Toisc aile do dhenum do Clainn Muircertaigh ar Fheraibh Manach & Inis Moir d'argain doibh & Loch m-Berraigh & in Senadh d'argain doibh & édala aidhbli do thabairt doibh leo & tiachtain imshlan doibh as a aithle
Aedh mac Feidhlimthe h-Ui Conchobuir airdrigh Connacht cenn goile & gaiscidh Leithi Cuind d'ec in bliadhain sin iar m-breith buadha o doman & o demhan
Ferghal Mac Diarmata rí Muighe Luirg leomhan uaisli & eíních Erenn d'eg
Cormac Og Mac Diarmata d'eg
Tomaltach mac Fergail Mic Diarmata tanusti Muighi Luirg d'ec
Righe do ghabail d'Aedh mac Concobuir Mic Diarmata in bliadhain sin
Cuicedh Connacht do ghabail do Ruaidhri mac Toirrdelbaigh Ui Concobuir in bliadhain si
Ruaidhri mac Seonuc Meg Eochagan sebhach einigh & egnuma & feigi fheile & fhairsinge na Midhe o baile Atha Cliath co baile Atha Luain iar m-breith buadha o doman & o demhon d'ec
Uilliam Saxanach Mac Uilliam d'ec
Sluaighed mor do dhenum le Niall h-Ua Neill la righ Coicidh Uladh & la h-adhbur airdrigh Erenn a n-Oirghiallaibh & maithi in Coicidh uile d'eirghi leis d'forbais ar Brian Mac Mhathgamna & longport do gabail i m-bolgan in tire d'Ua Neill & comadha mora do thairgsin o Brian Mag Mathgamna d'Ua Neill: idon leth n-Oirgiall do thabairt do Niall mac Murchadha don righ do bi roime sin istir & comadha mora a n-íc Mic Domhnaill uada fos
h-Ua Neill imorro dia aentughadh sin
Ocus comuirle do denum do mac Murchada Meg Mathgamna idon Niall & d'Alaxandair Og Mac Domnaill do tigherna na n-gallóglach & gluasacht doibh gan ched do h-Ua Neill tri coirichi commora cetfadacha d'innsoighidh Meg Mathgamna
Ocus amus longpuirt do thabairt doib air & eirghi do Mhag Mathgamna co lin a fhedhnach & a uasaltinoil i n-a n-agaidh & maidm do buain asin t-sluaigh doibh & mac Murchadha Meg Mathgamna idon Niall oigrigh Oirgiall do marbadh ann & Alaxandair Óg mac Toirrdelbaigh Mic Domnaill Constabla na n-gallóglach & oighri Clainni Domnaill do marbadh ann & Eogan Óg mac Toirrdelbaigh mic Mael Sechlainn Ui Domnaill do marbadh ann et alii multi Uladh mac in Ghirr cenn aicme a cinidh fein d'ec & a mac maighister og saidhechta d'eg fós ag techt a Saxanaibh
Fiachra O Flaind adbur taisigh Sil Mailruain mac taisigh rob'ferr 'n-a aimsir fein d'ég & a ben idon saí mna gan eiliughudh
Comhorba Moedhoic & aircideochain na Breifne e fos--fer lan do rath in Spiruta Naeim & do derc & do daennacht d'eg in bliadhain sin ar m-breith buadha o doman & o demhon
Tomas h-Ua Floind rí h-Ua Tuirtri sai gan esbaidh n-einigh no uaisli no oiregdhachta d'eg in bliadhain si
Tadhg mac Maghnusa mic Cathail mic Domnaill do ghabail d'O Conchobuir i feall 'n-a longport fein & a chur i l-laim Uí Ferghail d'a coimed
Cogadh mor d'eirgi a Connachtaibh trid sin eter Mac Uilliam & O Conchobhairui Pilib h-Ua Raighillaigh do ghabail & do aithrighudh d'a braithribh fein & a cur a Cloich Locha h-Uachtair co n-dochar mor air
Ocus an righi do ghabail do Maghnus h-Ua Raighillaigh & cagadh mor isin Breifne trid sein
Geralt Caemanach adbur airdrigh Laigen do marbadh don Ridire Dubh —gnim mor do Gaidhelaibh Erenn uile
Tigernan h-Ua Ruairc do dhul ar creic i l-Lorg & in creach do thabairt doib leo co beodha & Aedh Og mac Aedha Ui Ruairc do marbadh uirre d'h-Ua Mhaeladuin Luirg
In Deganach h-Ua Bardan sai gan esbaidh Diarmait Laimderg Mac Murchadha airdrigh Laighen do beith i l-laim fata ag Gallaibh Atha Cliath ar n-a ghabail a fell don Ridire Dubh & a tarraing fa deoigh doib —gnim is mo do ronadh a n-deredh aimsiri
Mathgamain Maen muighi h-Ua Briain ri Tuad Muman in t-aen Gaidel is ferr & is oiregdha do bi re a linn fein i n-Erinn a dul d'eg 'n-a longport fein iar m-buaidh aithrighe
Ocus Brian Óg h-Ua Briain do ghabail a inaidh d'a eisi
Maidm do thabairt ar Maghnus h-Ua Raighillaigh idon Maidm na Tragha ag Oilen na Trinoide fiche oidhci roim Lughnusadh do na macaibh righ & do Mhag Mhathgamna & do Mac Caba & moran do muinntir Ui Raighillaigh do marbadh ann fo tri macaibh Cormaic Ui Fherghail idon Seoinin & Mael Shechlainn & Ferghus
Ocus Feidhlimidh mac Aedha in Cleitigh Ui Conchobuir do marbadh ann mac righ gan esbaidh uaisli no einigh — & Donn Mac Canrubha do marbadh ann fos —en macamh Coigidh Connacht a seinm & a solus eghnum & a sair einech —& Sitriug na Srona Mac an Mhaighistir do marbadh ann — fer tighi aidhedh coitcinn —et alii multi
h-Ua Maeladuin ri Luirg do marbadh i feall do macaibh Neill Ui Domnaill & Pilib Mag Uidhir ri na secht Tuath do dhul loinges mor do digail a oglaich ar macaibh Ui Domnaill & Niall Og h-Ua Domnaill do marbadh leis ar troid loingsi ar Finn Loch
Cagadh mor eter Níall h-Ua Neill & Domnall h-Ua Neill isin bliadhain sin
Donnchadh h-Ua Birn taisech Tiri Briuin Brian mac Aedha Buidhe Uí Neill adbur righ Erenn d'uaisli & d'einech & d'airdeghnum do dhul d'eg 'sa bliadhain sin
Espuc Oda h-Ua Neill idon espuc Oirgiall sai craibthech coinnirclech ar m-breith buadha o doman & o demon sexto Kalendas Augusti
Ricard h-Ua Raighillaigh idon espuc na Breifne
Airchideochain na Breifne do dul d'eg fos idon Uilliam Aircideochain sai aghmur & araile
Brian mac Muircertaigh Ui Concobuir mac righ maith Seaan mac Emaind mic Hoiberd Raghnall O h-Ainlidhe & Cormac O h-Ainlidhe do dhul d'eg do cluiche in righ
Aedh O Birn do dhul d'eg don plaidh cetna
Eoin Mac Aedhagan & Gillibert O Bardan da saer macam crutheladhnacha Conmaicne do dul d'eg 'sin bliadhain si
Mael Sechlainn Mhag Mathgamna adbur righ Oirgiall Maidm mor do thabairt la righ Tuadh Muman idon la Brian h-Ua m-Briain dú in rogabadh Iarla Des Muman idon Geroid & Goill mora na Muman archena
Ocus ní meinic do thuit do dhainibh a n-aen maidm riam urdail ar' thoit ann & ar' gabadh do Ghallaibh
Luimnech do legadh & do luathloscadh le Tuadh Muimnechaib don turus sin & gialladh do ghillaibh ógaib in baile do Brian & do Chuilenachaib archena
Ocus Sida Óg mac ingine h-Ui Dhuibhidhir do ghabhail bardachta in baile & fell do dhenum do Ghallaibh Luimnigh ar in laechmilidh
Ocus is e sin gnim mic taisigh is mó do rinnedh a n-Erinn ar deredh in domain
Toisc loingsi do denum la Pilib Mag Uidhir idon rí Fer Manach co n-a macaibh righ ogaib co Loc Uachtair & Cloch in Locha do ghabail doibh & Pilib O Raighillaigh rí Breifne do thabairt aisti & a righi fein do thabairt do h-Ua Raighillaigh aris
Muirghis h-Ua h-Eogain bicair Innsi Cain for Loch h-Erne quinto Idus Nouembris
Sith mor daingen degthairisi do denum do Ceniul Eogain fein
Niall h-Ua Neill & Domnall a brathair an tir do roind daib atorra: braighde & righi o Domnall do Níall
Breisim madhma do thabairt do Níall O Neill do righ Coicidh Uladh ar Brian Mag Mhathgamna ar rí Oirgiall & moran do muínntir Meg Mathgamna do bathadh & do milliudh air
Mac Gillí Cua sai gan esbaidh do bathadh air
Dubchablach ingen Ui Raighillaigh idon inghean Philib h-Ui Raighillaigh ben phosta Pilib Meg Uidir d'eg
Cogadh mor d'eirghi ísin bliadhain si eter Clainn Muircertaigh & Muinntir Ruairc
O Raighillaigh & Mag Uidir & O Ferghail & O Concobuir d'eirgi do Clainn Muircertaigh & a cur a Muinntir Eoluis
Ocus Mag Raghnaill d'a tregan re ronert na righ sin & a cur cum Mic Uilliam & Mag Tigernan leó
Indsaighidh urbadhach do denam le clainn Aedha Mic Cathmail & rigthaisech Ceniuil Feradhaigh do marbadh doibh a feall idon Gilla Patraig Mac Cathmhail & a deghmac Cu Uladh Óg & a ben ingen Maghnusa Meg Mathgamna
Murchadh a derbrathair i n-a inadh d'a eisi
Maghnus O Raighillaigh do ghabail le clainn Tomais mic Mathgamna Ui Raighillaigh & a tabairt d'O Raighillaigh & a cur i Cloich Locha h-Uachtair
Cathair h-Ua Concobuir adbur righ h-Ua Failghi a toitim ar dheredh creiche la Gallaibh na Midhe Fergal Mac Cochlan d'eg i l-laim ag Ua Ceinneidigh
Murchadh h-Ua Madagan feichemh coitcenn a marbadh d'en urchur soighde ar deredh creiche le h-Ur Mumain
Ocus is do na gnimaibh soighde as mó adrochair a n-Erinn riam é
Brian h-Ua Ceinneidigh rí Ur Muman do thoitim a fell le Gallaibh
Siuban Cam ingen Mic Carthaigh ben Mic Conmara d'eg ar m-breith buadha in einich le
Airdespuc Tuama cenn einich Erenn
Amhlaim Mac Senaigh impir sogradhach na senma d'eg don plaigh i Tuaim da Ghualand
Mael Sechlainn Connachtach O Ferghail d'eg
Cathal Óg O Ferghail d'eg
Mac Maghnusa Meg Uidhir d'eg in bliadhain si: idon brughaidh coitchenn d'feraibh Erenn idon Eachmarcach mac Maghnusa mic Ruaidhri mic Maghnusa mic Duin Mhoir & araile
Art mac Amhlaim Meg Uidhir Hic natus est Carolus Magnus Mac Maghnusa idon mac Gilla Phadraig mic Maghnusa mic Airt mic Amhlaim Meg Uidhir pridie Idus Ianuarii hoc anno Brian Mór Mag Mhathgamna airdrigh Oirgiall lam is mó do marb Ghallaidh & do Gaidhelaibh Erenn i n-a aimsir fein in fer sin & a dul a coinne Gall & gallóglach d'a muínntir fein do fhell a n-uaígnes air & a marbadh dó & a dul fein as d'a éisi
Feall is gruamdha & is grainemhla do rindedh a n-Erinn riam do denumh do Domnall mac Muircertaigh Ui Conchobuir: idon mac a brathar fein Tadhg Óg mac Maghnusa do marbadh d'a lamaibh fein a caislen Sligidh & se i laim aigi ann
Seaan h-Ua Dubagan airdshenchaidh na h-Erenn ar fágbhail aibhnisa in t-shaegail fri re secht m-bliadhan & a eg ag Muinntir Eoin Baisti a Rinn n-Duin
Mac Fheorais do ghabail le h-O Cellaigh & le a macaibh;
Risderd mac Mic Fheorais do marbadh idon oighri Mic Fheorais
Uilliam Óg mac Uilleag cenn suarcais Erenn d'eg in bliadhain cetna
Uilliam Óg h-Ua Ceallaigh adbur infheicim coitcinn is ferr do bí i n-Erinn d'éc in bliadhain si
Ocus ní tainic o Cormac na Loinges mac Concobuir anuas mac righ budh ferr inas Indsaighid do dhenum do Ghallaibh na Mídhe a Muinntir Angaile & Ruaidhri mac Cathail Ui Fherghail do marbadh & a mac & moran d'a muínntir & Donnchadh h-Ua Fergail d'a leanmain & moran do marbadh dib leis & en urchur soighdi d'a marbadh fein
Ocus ro budh mhaidm don t-sluagh uile acht muna beith in t-orchur sin
Uilliam Dalatuin & Seirriam na Mídhe do marbadh la Cenel Fhiachaidh & la h-Ua Mael Shechlainn
Mael Sechlainn Connachtach O Neill d'eg
Adhamh h-Ua Cianan d'eg in bliadhain si i n-a cananach ar n-a gerradh do chananchaibh Lesa Gabhail ar m-breith buadha o demhon & o doman
Barrdubh ingen Ui Ruairc d'ég
Gaeth mor isin bliadhain sin ler'brised tighi & templa imdha
Toirrdelbach Ruadh O Concobhair do beith ag sibhal machaire Connacht isin bliadhain sin & a techt trid imircedaibh mic in Persuin Mic Fheorais da marcach deg
Ocus gilla d'a mhuinntir do thogbhail ceinnberti leis a cesaigh
Ocus muinnter mic an Fersuin d'a leanmuin & breith orra don marcshluagh
Ocus Toirrdelbach Ruadh fein do ghabail deridh ar a muinntir
Ocus nír'feghadh doibh ar tus acht imurcraigh in marcshluaigh do dhortadh orra
Is ferrdha ro fuilngedh leosan in t-anforlamh sin; uair do marb Toirrdelbach Ruadh drem dibh & ro marbadh bladh d'a muinntir siun
Cumusc do mac an Persuin & do Toirrdelbach Ruadh ar a cheile & mac an Persuin do toitim leis d'aen buille cloidhim
Ocus ní dernadh isin aimsir sin marbadh is crodha & as mó nos ná in marbadh sin
Matha mac Osgair Megh Uidhir decimo quarto Kalendas Nouembris & a derbrathair idon Seaan mac Oscair do marbadh isin lo cetna Seinícín Sabhais do marbadh le Mag Aengusa in bliadhain si & is dilechta in eigsi d'a eisi
Cormac mac mic Tomaltaigh Ui Ferghail do marbadh
Domnall Óg h-Ua Dochartaigh in mac taisigh rob'ferr do bí i n-Erinn do beagan; feichem coitcinn neoch as mó do tinnlaic d'echaibh & do spreidh d'aes eladhna Erenn & dith as mó d'a fuair in eigsi ar deredh domain d'eg ar m-breith buadha o doman & o demhon
Toirrdelbach mac Briain Meg Tigernan d'eg
Cú Coigrichi Og Mag Eochagan taisech Ceneoil Fhiachaig do marbadh a feall ar n-dul dó le espuc na Mídhe co h-Ath Luain & duine do muinntir Uilliam Dalatun d'a marbadh d'aen buille sleighe
Ocus ní dernadh ann acht sin
Teboid a Búrc oighri Mic Uilliam do marbadh le h-I Maine: nech ba mó & fa h-aille & crechaire coitcenn ar Connachtaibh e fos
Tigernan mac Briain Meg Thigernan mac taisigh beodha laider d'eg in bliadhain si
Maidm la Níall h-Ua Neill la righ Coicidh Uladh ar Ghallaibh dú in ro thuit in ridere & Bogsa na Cairrgi & an Sandalach & an Burcach & Uilliam Baile Dalat cenn ainfeile Erenn
Mael Shechlainn mac Diarmata Ui Ferghail do dhul ar cogadh as a tir fein a Muinntir Mailmordha
Ocus ruaig do thabairt do Ghallaibh orrtha & Mail Shechlainn do marbadh ann
Tadhg Óg Mág Raghnaill do marbadh d'en urchur soighde & ní fes a deimin cia tuc acht Muínnter Birn 'ga chur ar Clainn Muircertaigh & Clann Muircertaigh 'ga chor orrasan
Cagadh d'eirghi trit sin eter Muinntir Eoluis & Muinntir Birn
Tadhg mac Ruaidhri h-Ui Concobuir in t-en mac righ rob'ferr einech & eghnum i n-a aimsir fein a eg la fheil Stafain i Connachta iar m-breith buadha o doman & o demhan Mathgamain mac Maghnusa Ui Conchobuir mac righ beodha
Caislen Rosa Comain do ghabail do Ruaidhri h-Ua Concobuir le righ Connacht
Ocus Caislen Baile in Tobair do tabairt do Thoirrdelbach Ruadh as & comadha imdha nach arimter sunn
Seffraigh mac Gilla na Naem Ui Ferghail teannadhbur taisig na h-Anghaile
Mac Cartain urrigh Ceneoil Fhoghartaigh do marbadh a feall d'a brathair fein idon do mac Gille Ternaind
Sluaighedh mor la Níall h-Ua Neill co Dun da Leathglas & maidm mor do thabairt ar Gallaibh leis du i trochair Sar Semus Baile Atha Thid fer inaid righ Saxan & an Burcach Caimlinne do marbadh ann et alii multi Uladh Mag Mathgamna ridamna Oirgiall a eg do cuislinn
Art Mag Uidhir mac righ lan d'einech & d'eghnum
Donnchadh Caemanach Mac Murchadha airdri Laighen —& ní tainic o Brian Borumha anuas fer is mó do dithaigh do Danuraibh anás —a marbadh do Ghallaibh a fell
Donnchadh mac Taidhg mic Concobuir in Copain do marbadh do Mhuinntir Birn
Toisc do chuadar clann Meg Tigernain ar indsoighidh cum Gall idon Cairbri & Eogan
Ocus an fer braith d'a creic re Gallaibh & Goill do tinol i n-a timcell & coicer ar fichit do marbadh ann
Mac Fheórais tigherna Baile Atha na Righ d'ég
Mac Uilliam Búrc idon Emonn Albanach cenn goile & gaiscidh na Galltachta & imper in egnuma d'eg don filun i n-a thigh fein ar m-breith buadha o demon
Ocus a mac do ghabail a inaid d'a eisi
Mail Shechlainn h-Ua Domnallan ard ollam Leithi Cuinn d'eg iar m-breith buadha o doman & o demon
Iohannes Mag Uidhir abb Cluana Eóis decimo septimo Kalendas Mauricius h-Ua h-Eoghain obiit octauo Idus Maii
No gumad ar in Kallainn si budh coir espuc Oda h-Ua Neill do beith
Tadhg h-Ua Ruairc ri Breifne d'eg ar m-breith
buadha o dhoman & o demon
Donnchadh Mac Fhirbhisigh senchaidh saighechta d'eg
Nualaith ingen Ui Raighillaigh ben Tomais Mic Mathgamna d'eg Aithne O Concobhair mac righ lan d'einech & d'eghnumh d'eg
Ruarcan h-Ua h-Admaill ollam Ui Anluain re dan & fes tighi n-aidedh coitchinn gan diultadh re dreich n-duine d'eg isin bliadhain si iar m-breith buadha o doman & o demon Muighi h-Ua Cathan ri Oirechta Ui Cathan do ghabail do Ghallaibh a port Cula Rathain & a chur doibh h-i Carraig Fherghusa
Indsaigh idh do dhenam do macaibh righ Oirechta Ui Cathan ar Gallaibh & Goill do thabairt madma móir orra
Eoin h-Ua Ruanadha ollamh Meg Aenghusa d'eg
Mail Sechlainn h-Ua Mailmhena ollam Ui Cathan d'eg fos
Aedh h-Ua Tuathail ri h-Ua Mail do marbadh do Gallaibh
Dalbach mac Mail t-Sechlainn Ui Broin cenn einigh & eghnumha Laighen do ghuin d'á spor fein & a eg de fo cetoir
Aedh mac Seaain Ui Fherghail d'eg
Roibert h-Ua Ferghail d'eg fos
Coimtinol mór le Gallaibh na Midhe & re Gallaibh Uladh & le Gallaibh Laighen cum na h-Anghaile & creacha fill do denum doibh ar O Fergail
Digalta mora do denum d'O Ferghail orrasun do crechaibh & do loiscthibh imdhaibh
Conchobur h-Ua Beacan saí senchusa d'ég
Ceallach Mac Cruitin ollam Tuadh Muman re senchus fer nois gan imresain d'eg
Ag so in Kallainn ar tig marbadh Briain Moir Meg Mathgamna iar fír & a adnucal a Mainistir Lughbhaid tertio Nonas Iuini scilicet Baiter mac Sar Daibhith d'eg
Seffraigh h-Ua Flannagan taisech Clainni Cathail d'eg
Nualaith ingen Taidhg Mic Donnchaid d'eg
Toisc do dhenum do Ricart Óg ar Cuilenachaibh: forbaísi da la & da aidhchi do denum doibh astir
Culenaigh do tinol fa Aedh Mac Conmara idon mac ingine Ui Dhalaigh & maidm do thabairt ar Clainn Ricaird ann dú inar'marbadh Teboid Mac Uilliam cenn na ceithirne moire & tri meic O n-Eidhin & moran aile
Ocus do gabadh ann Brian O Flaithbertaigh
Seaan h-Ua Rodachan comarba Caillín saí coitchenn d'eg in bliadhain si
In t-espuc h-Ua Ceallaigh idon espuc Cluana Ferta Brenuinn d'eg
Caislen Lis Aird Abla do denam la Seaan h-Ua Ferghail taisech na h-Anghaile in bliadhain si
Cogadh mór d'eirghi eter O Concobuir & Mac Diarmata & Magh Luirg do mhílliudh eter gort & tegh
Ocus daine do marbadh atorra
Ocus sidh do dhenum d'a eis doibh & comadha mora d'fhaghbail do Mac Diarmata uad h-Ua Concobuir do cinn in t-sidha sin
Indsaighidh do dhenum do Mac Uilliam & do Mael Shechlainn h-Ua Chellaigh & do Mainechaibh archena ar h-Ua Conchobuir co caislen Rosa Comain & h-Ua Concobuir d'eirghi 'n-a n-aghaidh co n-a socraidibh & troid do thabairt d'a cheile doibh & maidm do thabairt ar Mac Uilliam & ar Mainechaibh & Risderd a Burc cenn suarcuis Connacht do marbadh ann & Domnall mac Cathail Oig Ui Concobuir do marbadh ann & Tadhg Og mac mic Taidhg Ui Ceallaigh & h- Ua Maidnin Mor & Mac Dubghaill do marbadh ann fós & mac Neill Caim & moran aile
Mael Domnaigh fighlech;
Fachtna mac Daibith Uí Mhórda d'eg
Edubard ri Saxan d'ég
Donnchadh mac Uilliam Alaind Ui Cerbaill ri Eile saí n-einigh & n-eghnuma d'eg in bliadhain si
Mathgamain Mac Conmara idon mac ingine Ui Dhalaigh d'eg in bliadhain sin
Mainister Esa Ruaidh do loscadh 'sa bliadhain cetna
Goffraigh mac Annaigh Ui Raighillaigh do marbadh do Cloind in Chaich
Mac Branan Bacach d'eg a cuirt in Pápa & in deganach mor Mac Muirghisa
Domhnall h-Ua Gallchobuir idon mac Ferghail mic Inmanaigh Mor ingen Uí Ferghail ben Diarmata Meg Raghnaill idon taisech Muinnteri h-Eoluis sai mna gan imresain d'eg do bas Ongtha & aithrighe & a h-adlucudh i Cluain Conmaicne co h-onorach
Toirrdelbac Mac Suibne ard Constabla Coicidh Connacht d'eg in bliadhain cedna
Cathal mac Mael t-Sechlainn mic Gilla Isa Ruaidh Ui Raighillaigh do ég
Gilla Crist O Ruairc d'eg
Fearghal O Mail Míadhaigh taisech Muínntiri Cerballan saí coitchenn gan diultadh re duine d'eg
Brian Mag Uidhir adbur righ Fer Manach do marbadh do cloind Airt Meg Uidhir
Domnall Mag Bradaigh taisech Teallaigh Cerbhaill sai coitchenn d'eg in bliadhain sin
Baiter Mac Uilliam Burc do marbadh le Muinntir Maille isin bliadhain cetna
Bran h-Ua Braín rí h-Ua Faelan cenn beodhachta & einigh na Laighnech d'eg
Maghnus mac Cathail Oig Ui Concobuir d'eg in bliadhain cetna
Indsoighidh do dhenum do Mag Raghnaill co n-a braithribh & co n-a oirechtaibh & do dha Cloind Aedha & d'Fergal h-Ua Ruairc ar Cathal Ruadh Mag Raghnaill
Cathal do tinol a ceithirn & a charad & a cleamnach idon fa Diarmait Mac n-Diarmata & fa Domnall n-Dubh ar cínn na socraide sin
Mag Raghnaill co n-a mhuinntir do madhmhachudh ann
Echta mora do marbadh ar an maidm sin idon Fergal Mag Raghnaill —cenn sonusa & saibhrisa an saerfher sin —& Mac Sendlaich & Mac Gille Duibh & moran aile nach airímther sunn
Dubchablach ingen Meg Raghnaill bean Ui Mail Mhíadhaigh d'eg
Donnchadh mac Muircertaigh Ui Concobuir d'eg
Uilliam h-Ua h-Uígind d'eg in bliadhain cetna
Brian mac Taidhg mic Ruaidhrí Ui Chonchobair do marbadh
Seaan h-Ua Fialan idon ollam maith re dan d'eg in bliadhain si
Eoin h-Ua Droma bicair Cille Naaile quinto Idus Decimbris
Lasairfhina ingen Maighister Tomais Mic Ghilla-Choisgle d'heg octauo Idus Maii Dubchablaigh ingen h-Ua Concobuir quarto Idus Augusti
Oscar mac Airt mic Fhlaithbertaigh Meg Uidir Mac Craith Mag Uidir Pol h-Ua Fialan Gach aon leighfus an bec so tabhradh bendacht ar anmuin an fhír ro graibh
Is cora a tabuirt ar anmain Ruaidri hI Luinin do sgribh an leabhur co maith 