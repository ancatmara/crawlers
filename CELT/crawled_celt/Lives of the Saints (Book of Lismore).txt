BETHA Patraic inso & tabrad g ach a on legfas bennacht for a n-mannaibh na lanamhna dar' sc ríbad in lebhar so
.i. in pobul dessidh i n-dorchaibh at-connairc soillse móir et in foireann ro bui i bh-foscudh bái s fuarutar soillsi dia tainig a n-inshor cugud
In Spirut Naemh immorro an Spirut as uaisli cech spirut in Spirut do-rinfidh & ro thecuisc in eclais ceachtardhai petar laice & nu-fhiadhnaisi o rath h-ecnai & fhaitsine Is h-e in spirut sin ro raidh na briathra-so tria gin in prím-fatha Ysaias mic Amois de
Is dia molad sidhe at-beir Cirine faidh conadh cora suiscelaigthe do radha friss ina faidh ara foillsi & ara imchuibhdhe frisin nua-fiadnaise ro innis scela Crist & na h-ecailsi noeimhe cuna budh doig la nech cu m-badh taircetul ro-fhet etar do neth acht aisneis ret rem-thechtach cena iar bh-forbhthiugud in gníma
Oen didiu dia taircetluib foillsigthib inni it-fiadhar sunn tria aisneis sechmadachte
Populus qui sedebat in tenebris uidit lucem magnam’ Is
In pobul didiu dessidh i n-dorchaibh at-connairc soillsi moir
Is e didiu leth atoibe in n-aisneis-sea lasin bh-faidh cu du i n-debairt remhe in suiscelaigthe cetnai
Tainic didiu la h-athnuadhugud na h-aimsire gloiri mhor & indocbail do treib Zabulon & do treibh Neptalim
Conudh for slicht na h-aisnesean-sin at-beir:
‘Populus qui’ &rl
In popul deissidh i n-dorchaibh
Madh iar sdair cipinnus popul Israel sin ro boi i n-dorchata na daeiri la h-Asardhaibh
At-connairc soillsi na taithchreca don daeiri-sin .i. Estras & Nemias & Iosue & Zorbobel
Madh iar sians immorro is e popul it-berur sunn popul na n-gennte ro bui a n-dorchaib aineoluis ic adhradh idhal & arracht cu ro arthraigh in fhir-shoillsi dhoibh .i. Íssu Crist cona apsalaib air bui dorchata mhor for cridhib na n-gennte cein co ro scail grian na firinne .i. Íssu Crist a ruithne fo ceathra h-airdib in domain dia inshorchugud
Oen iarum dona ruithnibh ro eisreid grian na firinne isin n-domun-sa in ruithen & in lasair & in lia loghmhar & in lochrand lainderdha ro shoillsigh iarthar in bhetha inti uasal dia ta lith & foraithmet a n-ecmhong na ree-sea & na h-aimsire .i. noemh Patraic mac Calprainn aird-esbul iarthair domuin athair bathais & creitmhe bh-fer n-Erenn
Is ann iarum cheleabrait lucht na h-ecailsi lith & foraithmhet inti noem Patraic & innister ni dia fertuibh & mhirbhuilib i ndh-ecalsaib na Cristaidi isin séssed la dec April arai laithe mis grene isin bliadain i tam cipinnus in margreit & in leg loghmhar isa lithlaithe so .i. sanctus Patricius episcopus
Ad-fiadhat ind eolaig ba do Iudaidib dho iar m-bunadus air is follus as na mirbhuilib do-rinne Dia air-sium conad do clainn Israel dó air is dibh ro batar Iudaidi arcena; air in tan tucad in digal la Tit & Vespesan ro h-esreideth Iudaidi fon m-bith & tainic a chinél bunaidh-sium Phatraic cu Bretnu & do-gabhadh foirb leo ann uair at-fet Patraic fein sin i n-aroili leabur dia epistlibh:
Cunad don eisreideth-sin do-rocht a chenel bunaidh-sium cu Bretnu
Patraic didiu do Bretnaib Al Cluaide a athair Poduig deochain a shenathair Conches ainm a mhathar ingen Ochmais do Frangaib & siur do Mhartan h-í & i Nemhtor ro ghenair & in leac fors ro genair in tan do-berar lugha n-eithig foithi do-fussim uisqui amal bhidh oc caíneadh in gu fhoircill
Madh fir immorro in lugha tairisidh in cloch 'na h-aicnidh fein
Ceit fhirt Patraic inso & a m-broinn a mháthar do-roine .i. mac righ Breatan tainic co h-airm i m-bui in ben co ro innail si dho & ro ghabh greim eisdi: co tuc a shetich-siumh dig neme do Chochmais tria ét co nus-ibh cu ro ghab Patraic in neim ina ghlaic & do-righne cloich di ina laimh conidh amhlaid sin rucadh-sum
Ro morad ainm De & Patraic de sin
O ro ghenair didiu Patraic rucadh dia bhaithius cusin mac n-dall claireinech Gornias a ainm et ni bui usce oca as a n-dingned in bathius cu tard sigin na croichi do laim na nuidhin tarsin talmain cur' mebaidh topur as; & nighidh Gornias a einech assin topur & ro errslaic a ruscu dho; & ro erlegh in m-baithius inti na ro fhoghlaim litir riam
Do-rine Dia tra firt treda annsin .i. topar as in talmain & a rusca don doll & airleghiunn uird in bhaithis donti nach faca litir riamh
Ro fothaiged immorro eclais forsin topar sin in ro baistedh Patraic ocus is ann ita an topar oc unn altoir & techtaidh fuath na croichi amal it-fiadhat ind eolaig
Ron-gabh dano siur a mháthar ind altramh áir ba h-aimrit h-i fein
Ro n-alt iarum Patraic i Nemptor cur' bhó gilla et is lia a tuirium & a ais-neis a n-do-rindi Dia do fertuibh & mhírbhuilib aire ina naidin & ina gillaighecht; ár bui rath Dé 'na comuidecht in cech aeis
Fect didiu do Phatraic a tigh a muime a n-aimsir gheimrid do-thoet tola mor & linad usce forsin n-árus i rabutar cur' bhaidh in tene cu m-batar na leastra & fointreabh an tighi for snamh
Ro chai-sium dano for a mhuime oc cuinghidh bhidh amal is bes do noidinuibh
‘Ni h-e sin snim fil oruinn’ ol in muime
‘Dous-fuil didiu ní is toisechu dhuin inas biadh do denumh duit-si áir ni beo cidh in tene’
O ra-chuala Pátraic sin ro cuinnig loc isin tigh in bhail nach rainic in t-uisqui & ro thum a laimh isin n-uisqui
Na coic banna iarum do-bruinndis as a meruib batar cóic oeible teined fo cétoir
Ro las didiu in tene & ní ro arthraigh in t-usce iar sin
Ro mac órad ainm De & Pátraic don moir-mirbuil-sin
Fecht a n-aimsir geimrid con-aitecht a muime brosn a
connaidh cur' tinoil lan a urtlaig do phisibh oighridh & tuc lais dia thig c o a muime
‘Ro bad fhearr dhún’ ol a muime ‘brosna connaid chrin do thabairt diar n-gorad inas a tucuis’
As-bert-som fria muime:
‘Creit-si conad sochma do Dhia cu ro lasat na pisi amal crinach’
Amal ro suidhighed forsin teinid ro lassat fo cétoir Feacht do Phatraic & da shiair Lup ait oc ingaire caerach
Atn-aigset na h-uain cu h-opunn amal ba bes doibh docum a ma ithrech d o ól lomma O 't-connuic Pátraic & a shiúr in ni-sin ro reithset co di an dia terpadh
Ad-rochair an ingen & ro ben a cenn fria cloich cur' bo comhfhocus bas Luidh Pátraic dia saigid cu tard airrdhi na croichi tarsin crecht & ba slan fo cétair
Feacht aili do Pátraic oc na caeirib co ruc in cu allaid chaeirig uadh cu ro chairig a muime gu mor didiu in cu arabháruch cusin maigin cétna & in chúra imlan leis; et fa h-ingnad in ní-sin .i. aisec a fiaclaib in con allaid immon m-biadh n-gnáhach
Morthar ainm Dé & Pátraic de sin
Feacht ann luid a mhuime-sium do bleagun a bó
Luid-sium do ol dighi leamhnachta lé
Dasachtaighter immorro im boin isin m-buaili .i. Demon do-chuaidh innti & do-beir a h-adharc isin m-boin ba nesa dhi & nos-marbhann
Ro marbh dono bú ba dech isinn indis & luidh iar sin isin n-dithreibh
Teid iarum an noem .i. Sucait tre comairle in Spirta Noeim docum na m-bo & dos-fuisigh iat a b-bas
Bennachais in m-boin n-dasachtaig ucut & ba cennuis iar sin amal chaeirig
Bui dal mhor la Breatnu
Luidh-sium don dail-sin la aidi & laa muime
Tecmaing tra co n-erbailt a aite isin dail-sin
Ro shochtsat na h-uili dhe sin & ro chiset a comnesomh & ro chí a com-mam & adubairt:
‘A gill i cidh umar' leicis h-imarchoirthidh do ec’? iar sin Patraic docum a aidi & do-rad a lama ima brag ait & at-bert fris:
‘Eirigh co n-dighsium asso’
At-raigh fo cétoir la breithir Patraic & ruc for a muin dia thig inní Patraic
Feacht n-aill do-bertis meic beca in phuirt mil dia maitribh as na miltenaibh
Co n-debairt a muime fris-sium:
‘Ni thabraisi mil dam-sa a meic amal do-bearuit meic in baili dia maithribh’
Teit-sium iarumh docum in uisqui & leastar lais & senais an t-uisqui cur' bo mil & co n-dernta cretre don mhil-sin & no ic ad c ech teidm
Feacht ann at-bat hlena mac alaile bannscaile no cungnadh la muime Patraic ic bleagun a bo
As-bert iarum muime Patraic:
‘Tuc lat do mac inniu isin n-innis feib no berthea cech dia’
Do-ghní samlaid
A m-batar iarum na mna oc on bleagun & in mac marbh for lar na buaile do-breath a mhuime leamlacht do Patraic & is-bert fris:
‘Gairm cucatt in mac aile co n-eisbhiudh comaidh friut’
‘Táre a naidhiu’ oul se ‘ille’!
At-racht fo cedair in mac a bas la togairm Patraic co n-eisbetar commaid iarum
Ro morad ainm De & Pátraic de sin
Feacht aili do-chuaidh rechtaire in righ da fhuacra for Patraic & for a muime co n-dighsitis do glanad th e allaig in righ-thigi i n-Al Cluaide
Teit iarum Pátraic & a muime co tainic in t-aingeal co Pátraic co n-debairt fris:
‘Guidh in Coimdhi & ni ba h-eicin duit ind obar-sin cu brath’
Glanais in t-aingel in teallach iar sin & at-beir ce no loiscthea a bh-fil do chonnudh i m-Bretnaib isin tealluch ni bheth luaithne arnabharach ann & comuillter fos sin
Feacht aile didiu do-luidh rechtuiri in righ do chuinghidh chisa grotha & imme co muime Patraic & ní raibhi aici ní do-berad ind isin gaimredh
Is and sin do-righne Pátraic gruth & imm don t-snechta co rugad don righ & o ro taisilbhadh don righ r o soadh a n-aicned snechta doridisi
Ro mac aithedh iar sin do Phatraic on righ in cis-sin
Becc tra de mhor annso do mac-fertuibh inni noem Pátraic
Is h-e tra tuirthiudh toid-hechta Pátraic docum n-Eirenn
Batar meic rig Bretan for longius
Rancatar cu n-dernsat orcuin i nn-Urmarc Leathu & do-recmaing lucht do Bretnaib Al Cluaidhi for turus n-Urmarc Lethu in tan-sin & ro h-orta isin orcuin sin
Ro h-ort ann cetamus Calpurnus mac Potaidhe athair Patraic & a máthair .i. Conces
Ro ghabhsat Pátraic & a dhi siair .i. Lupait & Tigris
Is ed didiu leth lotar meic rig Bretan timcill Eirenn atuaidh cu ro rensat ini Patraic fri Miliuc mac h-ui Bhuain cona triur brathar
Ba h-esidhe ri Dal n-Aruidhi et ro rensat a shiair leth n-aili & ni ma-fitir daibh
Ba de tra ro lil-sium in t-ainm as Cothruighi ar foghnum do cethrar muinntire
Bai tra do dhichracht in fhoghnuma i m-bai Pátraic co toimniudh cechae dona cetheora muinteruib dia bh-foghnad cumad do a oenar foighneth et bai gidh in anmcairdine ele fair-sium .i. cét slectain matan & cét fescor & oen-proind on trath co araili
Batar didiu h-anmanna fair .i. Sucait a ainm o thuistidhibh:
Cothraighi dia m-bui ic foghnum do cheathrar:
Magonius oc German:
Patricius .i. athair na caitherdha a ainm la Selistinus .i. comarba Petuir O 't-connuic Míliuc gur' bo mogh irisiuch ro cennuigh on triur aili cu fognadh dó a oenar & ro fhoghain fo bes na n-Ebraidhi fria re m-bliadne uair ba deithber dhó iar n-aili genealaig; et iss ed ro h-erbadh do ingaire muc; & ro cesair mór n-imned i n-ditribh Slébi Mis amail it-fet fein i liubar a eipistlech
Is lia tra tuiriumh & aisneis a n-do-roine Dia air-sium isin ditribh
Is ann sin don-athuiged-som Victor aingel & no fhorchanad im ord n-ernaigthi
Tictís dono chuici-sium meic & ingena Milcon cona cnamat do & nos-forchanadh im chrabud cristaidi do reir forcetuil in aingil
Is inn inbaidh-sin it-connaic Miliuc fís .i. Cothraighi do thuidhecht cuca & lasair theined as a ghion cu ro lái-seom uadh in teinid na ro loiscedh & ro loiscc a meic & a ingina comdar luaithred & ro h-esreided a luaith fo Eirinn
Ruc iarum Cotraigi breith forsin n-aisling & at-bert ba h-e tene in raith diadha asa coimlaifed uad-sum iardain co Miliuc & ni creitfedh do
No loiscfed immorro pectha a mac & a ingen & no creitfitis & bidh irdraicc a n-ainm fo Eirinn n-araili aidchi didiu isin du sin ro-cuala guth in aingil & at-bert fris i fis:
Bene serue Dei ieiunas et oras et cito exiturus eris ad patriam tuam’
Ro comhfhaicsigh tra aimsir fuaslaicthi Patraic a daire air no clechtatais na gennte soerad a moga cecha sechtmad bliadne
Ro imraidh iarum Miliuc cinnus no fhastfadh a mhogad ocai .i. Patraic
Crenaidh didiu chumhail .i. Lupait siur Patraic
Dos-bert Miliuc dia mhogaid
Ro tinoiltea i teach fo leth aidhche a m-baindsi
Is annsen ro pritchai Pátraic don cumail cu ro thocaitetar in aidhchi oc ernaigthi
Isin maduin iarnamharach at-connuic Pátraic in gelchrecht i n-dreich na cumaile cu ro fhiafraigh fochunn in crechta
As-bert in cumal:
‘In tan ro bhasa i Nemptor i m-Bretnaib rot-ecmaing gur'
ben mu cheann re cloich gur' bho comfhocus bas damh
O at-connaic mu brathair Sucait in crecht do-rat airrdhe na croiche cona laimh tar mo cenn & ro h-ictha fo cétoir’
Ro raidh Pátraic:
‘Misi do brathair & is me rot-íc & is trocaire De fo-dera ar n-accomal doridhisi iarnar n-esreideadh’
Ro ghniset iar sin atlaigi buidhi do Dhia & do-cuatar isin n-dithrub iar sin
O ro bui Pátraic isin dithrub at-cuala guth in aingil ica radh:
‘Is fuiridhe didiu in long co n-dighi-sa innti cusin n-Eatail do fhogluim na screptra noime’
Is ed ro raidh Pátraic frisin aingel:
‘In duine dia bh-foghnaim-si fria re m-bliadne ni fharcabh-sa h-e cen a airle dam’
I S-pert didiu in t-aingel:
‘Eirc-si co bh-fesair’
Do-roine Pátraic amlaid sin
As-bert Miliuc na comarleicfeadh muna thardad tallann oir dia chinn
‘Is tualang Dia cidh eadh on’ ol Pátraic
Do-riacht Pátraic isin dítreibh & at-cuaidh don aingel briathra Milcon
At-bert in t-aingel fris du i tat Foillichta in Aingil:
‘Coimhet-sa amarach araili torc ic claidhi in talman & do-cuirfea bruth oir dhuit ass & tabhuir ar do shaeire’
Ro comailled amlaid & ro leicedh Sucait do imthecht soer iar sin
Aithrech immorro la Milcoin deonugud dia mhogad imthecht & fuid-hius a muinntir 'na dhegaid dia thabairt for culai; sech ni tharra-sum Patraic & ni tharraid in t-or ar n-impod didiu Patraic i crich h-Ua Neill for aighidhecht co Sein Chianan
Is h-e ro fheall fair
Rod-rir ar chaire n-umai
Suidhighidh a coiri for fraighidh a theghduisi co ro lensat a lamha don choire iar sin
Luidh a ben dia chabair
Ro leansat a lamha-sidhe don coire
Luidh in mhuinnter uili cusin coiri & ro leansat a lamha uili don coiri & ro lean in coiri don froigid
Is annsin ro raidhset:
‘Is mogh righ mhor-chumhachtaig ro rensam
Gairmter duin doridisi’
Do-lluidh Pátraic iar sin cuca & do-lleic a l-lamha dhoibh trena n-aitrighi & ro laiset in coire for culai Pátraic iar sin la Gulla for muir & dus-fobair ainbhthine moir
Ro ghuidh Pátraic a Dhia leo & ba raeithinach in muir
Iar n-gabail tiri dóib do bhatar tredenus i nd-oine iar scithlim a l-loin
Guidhset Pátraic iarum im cuinghidh bídh doibh co Dia
Iar sin do-rat Dia dhoibh muic n-uir fhonaithi et do-breath mil choillidi do Pátraic amal Iohain Babtaist
Scarais friu-saidhe & do-lluidh co Nemptor
O rainic iarum a athardha ro ghuidhset h-e im anad acu ocus ni frith uadh uair cech tan at-codlad indar lais ba h-i inis na n-Gaeidel at-ceth co cluineth claiscetul na macraidi o Chaill Fochlad
Do-luidh didiu tar Muir n-Icht i n-airrterdeiscirt na h-Etailli docum Germain .i. sai-eascop na h-Eorpa uili in tan-sin cu ro legh in canoin n-eclusdai lais
DO-LUIDH co Martan iar sin cu Torinis cu tart berrad manaig fair
bliadne didiu a aoes in tan ro-siacht gu German bliadne oc foghlaim oca iarum & bliadne ic proicept a n-Eirinn
Ro fhaidh German iar sin inhí Patraic do Roimh do airidin graidh espoic fair & senoir sruith lais .i. Egedius prespiter dia theastugud fiadh Romanchu
Luidh iarum for muir nonbur a lin co rala an innsi cu n-fhaca in tech nua & lanamain ann; & at-bert frisin oclach bui isin tigh cia fot ro batar annsin
‘O aimsir Íssu’ ar se ‘& is e ron-bennach conar tegduis & bemait amlaid co brath et timarnai Dia duit-si’ ol in t-oclach ‘dul do proicept i tír n-Gaeidel et for-fhacaibh Íssu bhacaill lindi dia tabhairt duit-si’
Do-breat iarum Patraic bachaill Íssu leis & do-luidh co Germán for cula
As-pert Victor fris
‘Timarnai Dia doit-si du ldo proicept i tir Ghoidel’
‘Dia cloisinn dam’ ol Pátraic ad dó no raguinn
‘Tair-si’ ol Victor ‘dia acallaim-seom i Sliab Herimon’ Pátraic iar sin & ron-ecain fri Dia dúrcraidhitaid na n-Gaoidel
As-p er t-Dia:
‘Biat-sa’ ol se ‘oc furtacht duid’ iarum Pátraic do Roim co ro-et gradh esbuic o comarba Petair .i. Selestinus ú
o Phetur
Is e ro fhaidh Palladiam espuc docum n-Eirenn acht ni ro gabhsat Gaeidil a proicept-side ár ni dó ro cinn Dia a comhshódh acht is do Patraic
Luidh iarum Palladius for cula co n-erbailt a m-Bretnaib
Luidhset a caeimthechtaidhi co Roim
In tan luidh Pátraic fo gradh n-espuic is ann do-breth in t-ainm is Patricius fair
Do-radad grad for Pátraic iar sin o German & o Shelistinus & ó Mhatha o righ Romhan
In tan tra ro bas occ tabuirt graid espuic fair ro freacairset na teora classai .i. class muinteri nime & class na Romanach & class macraidhi Cailli Fochlaid
is ed ro cansad uile:
‘Ibernienses omnes clamant ad te puer’ cf Conf
Ro fhaidh didiu comarba Petair inhí Pátraic do proicept do Ghaeideluib
A m-bai Pátraic for muir ic ascnamh docum n-Eirenn co n-acai an clamh forsin carraic oc cuinchidh inaidh ar Dia isin curach
Is ann sin rola Pátraic a leic isin muir resin clam acht in tan do-rochtatar Eirinn fuaratar in lec ara cind isin purt
Luidh iarum Pátraic co n-geibh Innber De i Crich Cualunn & nibdar failtigh na h-iascaire fris
Is ann sin do-rad-sum breithir forsin n-innbhir cu nach biadh torad ann cu brath
is e thainic a n-agaid Patraic .i. Sínell mac Finnchada
Is h-e cedna fer do-chreid do Dhia & do Pátraic
facbhuidh bennachtuin fair & for a shil
bliadne on ló tainic Pátraic a n-Eirinn co la a etseachtai
Fo-cerd a luing iar sin sech Eirinn soir co h-Inis Pátraic i tír
Aroet araili fer for áighidecht i suide & creitis dó
Luidh Pátraic cum a luingi d'acallam Laeghairi co Temhraig
Ro imir as-sidhe co h-Innber na m-Barc & do-gní aoighidhecht a tigh fhir mhaith annsin
Sescnech a ainm
Pritchaid Pátraic breithir n-De dhó & creidid do Dia & do Pátraic
Baister h-e iarum
Bai mac bec aigi
Ro toltnaigh-sidhe do Patraic & ro char gu mor intí Pátraic
Gabhuis in mac cos Pátraic 'na ucht & ní r'
aemh codlud le a máthair na a athair in aidhchIsin acht ba toirrsech & no chaifedh muna leicthi i fochair Pátraic h-e armadain immorro in tan do-chuaidh Pátraic do imthecht fora set tucad a carpat cuice
Cuiris Pátraic a chois isin carbat
Iadhaidh in mac bec a dhi laimh im chois Pátraic & is ed ro raid:
‘Rom-leicid aroen fria Pátraic ár is e Pátraic m'athair dileas’
Do-raidh Patraic:
‘Baistter in mac & do-berur isin carbut’
Co n-ebert Pátraic iardain:
‘Bidh comarba dam-sa in mac-sin’
do-breth Pátraic ainm fair Benignus .i. Benén
Teit iar sin a coeimthecht Pátraic co Ferta bh-Fer bh-Feic i Muig Breg adaig chasc
Is annsin ro celeabair Pátraic ord na casc & adaiter tene cosecartha acu do oifreann
Ba h-Isin aidhchi fhele Laeghuiri meic Neill ár ro gnithea la Laeguiri feil a gene do gres gacha bliadne i Temraig Breg & ni lamhtha la Laeguiri tene d'fatudh in Erinn resiu no h-aduighthea tene lais-sium i Temraig
Is annsin ro mhallach Pátraic Innber n-Domnann & Innber n-De & ro bennach Innber m-Boinne ar fuair iasc ann
LUIDH iar sin co h-Innber Slainghe cu ro fholuigh a lunga isin du-sin
Conidh ann do fhuair mucaid Dichon meic Trechimh bhail ita Sabull Patraic inniu co n-ecidh dia thigerna
Luidh Dichu co n-greis a choin fona clerchiu
Is ann sin do ghab Pátraic in fersa:
Ne tradas bestis animam confitentium tibi’Kings: &rl
Iar sin sochtais in cu & ni ro urchoidig doibh
O 't-connaic Dichú inhi Pátraic ro fhuasluicc a claidhiub dia orcain
Seacais a laim os a cinn acedoir cu n-derna atach Patraic & ron-gabh congain cridi & ro creit & ron-baist Patraic iar sin conid h-e tóisech ro ghab baisde & creidium la h-Ulltu o Pátraic
Is annsin ro idbair Dichu do Pátraic in Sabull
Senoir immorro Dichu in tan-sin
Do-rat Pátraic a rogha dó a athnuaideged i n-aeis trichtaigi nó a dhul i flaith nime fo cétoir
‘Is ferr leam’ ol se ‘mo athnuaigeded ind aes trichtaig’
Bendachais Pátraic Díchoin gu n-deachaid i n-oitiud as a h-aithli
Feacht do Pátraic isin t-Sabull oc oifreann
Luidh araili drai sech in eaclais
Fo-cerd a eachlaisc dar senistir na h-ecailsi isin coileach
Sluicid in talam in drai fo cétoir Pátraic do proicept do Miliuc mac h-ui Bhuáin & ór lais ar gabail in chreidme uadh áir ro-fhidir cur' bhó sanntach um crudh & um ór h-e do sunnraid
O 't-cuala Miliuc Pátraic do techt cuigi nir' bo failid dhe ar ba meabhul lais creidium dia mogh & dia fhogantaidh
Is i didiu comairli ro aslag Demon fair .i. tene do tabairt fair ina thigh bodein cu ro loisced ann & co n-dechaid dochum n-ithfirn
Ro foillsiged do Pátraic inní-sin & is ed ro raidh:
‘Ní bia rí na righdamhna uadh & is ac foghnum dhaine ele bias a shil & a seimeth do gres & ni tharga a ainim a h-ifirn cu bráth na iar m-brath’
Is Isin aimser do-rala ri feochair for Eirinn .i. Laeghaire mac Neill
Is ann didiu bai a shosad & a greim rigda i Temraig
Teora bliadni re tuidhecht do Pátraic i nn-Eirinn ro terchansat na druidhi a taidhecht .i. Luccatmhael & Luccra
is ed ro raidhset:
Ticcfat tailcinn tar muir meirceann a m-bruit .i. a cocaill oifrind toillceann a crainn .i. a m-bachla croimcenn a miasa .i. a n-altoire a n-airrther a tigi friscerat uile amen
Iar sin is-pert Pátraic ria Dichoin:
‘Eirg uaim’ ar se ‘co Laegairi mac Neill co n-ebre mo aithiusc fris cu rabh flaith & eclais isin tir’
‘Dia n-deochus-sa cu Laeguiri’ ol Dichu ‘itat n-geill dam-sa occa i Temraig
Muirbhfiter mo geill & nom-muirbfiter fein in lín raghat’
‘Ternaife-sa fein & ternaifeat do geill summdidge gingu terno’ ol Dichu ‘ragat ar do bennachtain’
Luidh iarum Dichu co Temhraig
‘Is e tra in fer’ ol Laeguiri ‘ceta ro creit don Tailcenn ria feru Eirenn
Beridh’ ol se ‘in fer-so a n-aen-tech re gia llu & tarduidh biadh saillti doibh & na tardaid di gh’
Do-ronad samlaid
Dosn-ainic macdhacht & do-breath drolmhuigh fhina dhóib ae Pátraic & dáil doib & do-breth soillsi doibh
Dosn-ainic cleirech cu casal lin uime & tall na glasa & na slabhrada dib & tuc a n-eochu do ba for lár in lis ina srianuibh & ro oslaic doirrs ea na Temrach reompa
Leangait iar sin for a n-eochu & ti co Pátraic i tir n-Ulad
At-fet iarum Dichu a scel do Pátraic
‘Is doigh’ ol Pátraic ‘ní icfut fáithe nait fir fessa in fer-sin co rissa fein’
O ro comfocsig so llumun
na casc ro midir Pátraic nach raibhi baili in bu d cora dhoib ard-shollumun na bliadne do cheileabrad ina i Muig Bregh baile i m-bui cenn druidechta & idlachta na h-Eirenn & i n-ard-dingna na h-Eirenn .i. i Tem raig
Ro cheleabair do Dhichoin & do-rad a luing for muir & luidh co h-Indber Colptha & co Ferta b-Fer b-Feic for tir & saidhidh a phubull ann & ro bean ad in tene chascda coisecarta lais
Ba h-Isin aimser no ceileabraitis na gennte in t-sol lomun-sin & ba geis do righ Temhra tene d'fatud re teinid na Temrach in adaig-sin
Ni fhidir didiu Pátraic in geis-sin & cia ro-fesadh ni tairmiscfed
A m-b atar ann lucht na Temhra co bh-facatar in ten id ro atta Pátraic air ro soillsigh Mag m-Breg uile
Ro raidh in ri didiu:
‘Is coll cana & gesi dham sud & finnta dhun cia do-rine in tene u t’
‘At-ciam in tene’ bhar na druidhe ‘& ra-fhetam ar in aidhche a n-dernad h-i acht mina didbhuig ther re
maduin ni baithfiter co brath’
Ro gab f erg in ri iar sin & ro h-innled a carpat do & do-dech aid co Ferta b-Fer bh-Feic
Do raidset na d ruid
fria Laeghaire:
‘Na h-eirc-si cusna fira ucu t-air do-ragat-som cucat’
Do-deochaid didiu Pátraic cu h-airm i m-bui Laeghaire
At-bert Laeghaire
Luidh iarum Pátraic co Sith n-Aeda et ro bennach Conall & Fergus a mac
Is annsin do ar a lamha for cenn an meic
Ingnad la Conoll inni-sin
As-bert Pátraic:
Gignidh macan dia fine bidh sai bidh faidh bidh file inmhain lespaire glan glé nat ebera imarbhe
Colomb Cille mac Feilimthe insin
Ro bennuch Pátraic didiu Conull mac Neill & a cenel & for-fácuibh bennacht for a n-dáinibh & for a n-innberuibh & for a ceallaib
LUIDH Pátraic i Tir n-Eogain & as-bert fria muntir ‘Fomnid nach for-tair in leo uathmhar .i. Eogan mac Neill’
I M-atarraidh doib frisin set .i. Muiredach mac Eogain ro bui i tosach luirc na n-occ Sechnall immorro do-bhui i n-dereth luirc na clérech
Is ann as-bert Sechnall fria Muiredach
‘Rat-fia a logh leam da creidi h-athair do Dhia’
‘Cia logh’? olse
‘Righi uait’ ol Secnall
‘Do-ghena amh’ ol Muiredach
A bh-Fidh Mhor is ann con-rainicc Muiredach & Eogan fria Pátraic
Ro creit didiu Eoghan do Dia & do Pátraic
‘Damadh a tigh no creit-tea’ ol Pátraic ‘do-ticfatis geill Eirenn dod tigh
Uair nach edh ni ticfat co tisat tria nert airm’ Pátraic cu h-Oiliuch na Righ cu ro bennuch in dún & for-facuibh a licc ann & ro tarrngair righi & ordan re h-edh for Eirinn a h-Ailech & do-rat beannachtain gaiscidh for Eogan & at-bert Pátraic:
Mu bheannacht for na tuatha do-biur o Bealach Ratha ocus for Cinel Eogain deoraidh co laithi m-bratha
Cein bes macha fo toruibh beit a catha for feruibh cenn sluag bh-fer bh-Fail dia maigin saigidh daibh for cech tealaigh
LUIDH Pátraic iar sin a n-Dail Araidhi cu da macuibh déc Caelbaidh & do-rat beannachtain foraib acht Sarán a oenar & do-rat mallachtain fair sein cu nach gabhtha righi uadh cu brath
Luidh Pátraic i n-Dail Araidhi cu ro baist espac Olcán fil in airrter Maigi Cobhai & cu ro legh Mac Nisse Conaire a shalma lais
Luidh Pátraic co h-Eochaig mac Muiredaigh co righ Ulad dia m-bui oc damnad & oc pianad da naemh-ogh ro edbradair a n-oighi do Dhia ica timt urgud i l-lanamhnus & i n-adhrad idhal
Ro ghuidh Pátraic itghi leo arna ro phiandais occus ni etas
Do-rat didiu Cairill mac Muiredaigh .i. brathair in rig impidi la Pátraic & ni ro aemh in ri fair
At-bert Pátraic fria h-Eochaig:
‘Ni bhiat righ nait rigdamna uait co brath ocus a n-oidhidh fort bhudhein
Do brathair immorro .i. Cairill bhidh ri é budhein & beit righa uaidh & flaithi os do claind-si & os Ulltaib uili co brath’ conud iat sin sil na righi .i. sil Demmain meic Cairill tre breitir Pátraic
Luidh didiu seitig in righ & slechtais fo chosaib Pátraic
Do-rat Pátraic bennacht dí & ro bennaig in gein bui ina broinn conud h-e Domhanghart mac Eochach insin
Is e for-facaibh Pátraic ina churp fesin i Sleibh Slanga & bíaid ann co brath
Uair is h-e sin in sechtmad fer for-facuibh Pátraic ana bhethaid oc coimet h-Eirenn
Luidh Pátraic iar sin a Dail Araidhi tar Fertais Tuama co h-Uaibh Tuirtre
Do-dechaid iar sin a n-Uaibh Meith Tire
Is ann tallsatar triar do Uaibh Meith in dara boc no bidh oc tabhairt usci do Pátraic & do-dechatar do luighi eithich do Pátraic cu ro mheichleastar in bocc fesin a bragait in tres fear dos-tall
‘Mo de broth’ ol Pátraic ‘aisneidhidh in boc fes in a bhaile ar'
h-ithed
o aniu cu brath’ ol Pátraic ‘leanat buic fort claind & chenel’ & is ed on comalltur fos Patraic co Firu Rois iar sin
Is ann sin ro soe i clochu na faiscre grotha cosin nemh
ro baithtea isin ath uile laich ro mhidhatar orcain Patraic
LUIDH Patraic iarum tar Magh m-Breg i crich Laigh en co Dun Nais
Ata lathrach pupla Pátraic i fhaighthi fria sligid anair et ita tipra fria dun atuaidh du in ro baisd Patraic da mac Dunlaing .i. Ailill & Illann & di ingin A recent hand has made Aill into Ailbi Ailill .i. Mugain & Fedhelm ro i d ber tatar a n-oighi do Dhia & senais Pátraic caille for a cenn
Is annsin do-cuas o Phatraic for cenn rechtuire Náis Faillén a ainm
Ro doilbh-sein cotlud fair & adubhradh bai in rechtaire 'na chodlud
‘Mo Dhe brath’ ol Patraic ‘ni h-ingnad cidh tiug chotlud’
Do-chuatar a muinnter iar sin do duscud in rechtairi
frith marb h-e ar an anumaldoit do-rine do Pátraic conid de sin is athiusc m-breithri la Gaedelu: codlud Faillein i n-Dun Nais
Dricriu didiu is e ba ri O n-Garrcon for cinn Pátraic in tan sin et inghen Laegaire meic Neill do mnai oca
do-diultsat fre Pátraic immon bh-fleidh oc Raith Innbhir
do-rat Cilline foilti dhó & ro marbh a aen-boin do & do-rat dó i n-airmed mine fo-ghebadh dia fhulung i tigh in righ
Is ann sin at-bert Patraic fria mnai fhuine & si oc derchainedh a meic:
A ben taisigh do macan!
to-taet torc mor do orcan: is do aibhell do-taet breo bid beo bidh slan do macan
In t-arbur is dech do losail talman: is se Marcan mac Cillin duini bus dech d'Ibh Garrcon
Fothaighis Pátraic iarum cealla & congbala imdha i Laignib ocus for-facuib bennachtain forru & for h-Uibh Cennselaig sainriudh & for-facuibh h-Uasailli i Cill h-Uasailli & Mac Tail i Cill Cuilinn et ro oirdnestar Fiachu Finn i Sleibtib in espocoidi in Ro mhaidh dano Failge Berraidhi co muirbhfedh Pátraic du i comhraicfed fris a n-dighuil an idhail Cinn Croich ar is eisidhe ro ba dia do Fhailgi
Ro ceilset tra a muinnter ar Pátraic inni ro raidh Failghe
Laa n-ann as-bert Odhran a aru fre Pátraic:
‘Ol atusa fri re cian og aruidecht duit-si a popa a Pátraic nom-leic-sea isin prim-shuidi inniu & ba tusu bus ara’
Do-rine Pátraic samlaid Pátraic i crich Ua Failghi iar sin
Teit Failghi cu tard fuasmadh tria Odran i rict Pátraic
Nir' cian iarum co n-erbail Failghi co n-dechaid a ainim a n-ithfern
Teit iar sin Demun i curp Failghe co m-bui eter dainibh amal b Teit Pátraic iar céin mair iar sin co Failghe & ro thoiris an dorus in dunaidh i muigh cu ro fhiafraig do aen do mhoghuibh Failghi cait i m-bui Failghi
‘Ro fhacbas-sa ina thigh’ ol in mogh
‘Raidh fris’ ol Pátraic ‘tuidecht dom acallaim’
Teit in mogh ar cenn Failghi & ni fuair dhe isin tigh acht a cnamha lomai cen fhuil cen feoil
Tic in mogh co Patraic cu m-bron & toirrsi & at-fet dó amal do-connuic Failghi
As-bert Pátraic:
‘On lo ro ghon Failge mo araid am fhiadhnuisi do-chuaidh a ainim a n-ithfern isin gnim do-rinne & do-choidh demun ina corp’
Conid h-i oided Fhailghi insin
Failghe Rois immorro issi a clann fil isin tir inniu & ro bennuch Pátraic & is uadh flaithius in tire co brath
LUIDH Pátraic iar sin for Bealuch n-Gabrain i tir n-Osraigi & for-fothaig cella & congbhala ann & adubairt no bhetis oirdnidi laech & clérech dibh co brath & ni biadh furail nach coicid forru cein no beitis do reir Patraic
Ceileabhrais Pátraic dhoibh iar sin & for-facoibh martra sruithe ocu & foirenn dia muntir du ita Martarthech inniu i Muigh Raighne
LUIDH Pátraic iar sin i crich Mhuman do Chaisiuil na Righ
Co tarla do Aenghus mac Nat Fraich ri Muman & feruis failti fris & nos-beir lais dia thigh don dun cusin maigin i ta Leac Pátraic inniu & creitis Aengus do Dia & do Pátraic annsin & ro baisdeth h-e & moran d'feraibh Muman maille fris
Is ann sin tra tinnscnamh baithis bh-fer Muman conadh ann as-bert Patraic:
Muimhnigh dia nom-sáruighet um Chaisil cenn a m-baithis imghuin leo ar lar a tire beit a righi fo aithis
A Caisil ro bennachus Eirinn co n-ic a h-ura: co mo dhá laimh ro ben-nachus conna bia cen maith Mumha
In tan tra ro bai Pátraic oc ben-nachad cinn Aenghusa luidh foghrain na bacla trena traighidh
Iar bh-foirchinn immorro in bennachaid co n-accai in crecht i cois Aenghusa
As-bert Pátraic:
‘Cidh ro m-bai nad ebris frium’?
‘Atar lem’ ol Aengus ‘rop h-e corus in creitmhe’
‘Rat-fia a logh’ ol Pátraic
‘Ni ragha do chomharba aidheadh n-gona onniu cu brath acht oen-fer nama’
As-beir Pátraic co m-biad a rath i Caisil
Eisseirgi Patraic a n-Dun a ordan a n-Ard Macha i telchan Chaisil cheolaig ro dheonaig trian a ratha
Luidh Patraic a Muscraighi Breoghain
Laa n-ann didiu boi oc innlat a lamh i n-áth ann cu torchair fiacail as a chinn isin n-áth
Luidh iar sin isin telcha frisin ath anair & do-tiaghar uadh do cuinghidh na fiaclu et do-raitne fo cétoir in fhiacail isin ath amal grein
Ath Fiacla ainm inn atha et Ceall Fiacla ainm na cille i farcaibh in fhiacuil
ro fhacuibh cethrar dia muntir ann .i. Cuirche & Loscan Caileach & Beoan
Luidh iarum i tir Ua Figinti co n-derna Lonan mac Erca ri O Figeinti fledh do Pátraic & deochain Mantain do muntir Pátraic leis ica Do-lluidh cliar aesa dana co Patraic do cuinghidh bídh
Fuid-hius Pátraic techta uadh co Lonan & co Deochain Mantain do chuinghidh neich don oes dana
As-bertatar side napdis druith no bernfad a bh-fleidh ar tus As-bert Pátraic na biadh rí na espoc o Lonan & na biad ard congbhail deochain Mantain i talmain
Is ann sin do dechaid araili moethoclach Nesan a ainm & molt & tanag & tri faiscre grotha for a mhuin do Pátraic
As-bert Pátraic:
In macan do-toet atuaidh is do do-berbadh in bhuaidh cona moltan for a muin docum Cotraighi do-fuil
Co nus-tuc Pátraic dona caintibh
Amal batar iarum na cainti oc ithe in muilt notas-sloicc in talam fo cedair cu lotar i fudoman ith-frinn & marait fos na faiscre iarna sodh i clocha
Do-bert iarum Pátraic bennachtuin do Nesan & do-bert gradh deochain fair & is e fil i Mungharait
Luidh Pátraic iar sin i Findine fri Domnach Mor aniartuaith telach asa n-aicter in tuath fri Luimnech atuaidh co tart bennachtain for Thuadmumain ar a dhuthrachtaighi do-dechatar co n-imat innmhuis leo ar cinn Pátraic
Cairthenn macc Blait sen Clainne Tairrdealbhuigh ro creit don Choimdhid & ro baist Pátraic i Saingil .i. sain aingil do-dechaid dia acallaim annsin & ni h-e Victor
Ní berthe dano clann do Cairthenn co sin
Is ann sin rucadh Eochu Baillderg do Chairthenn
Patraic do-chruthaig don phairt croa et co rabha in ball sin in a churp do comhartha ind fherta
Ni dhechaid Pátraic fesin isin tir acht at-ceth o Luimnech siar & budh thuaid & bennachais ind airet ad-connaic
‘In t-ailen glas tiar’ ol Pátraic ‘i m-belaibh in mhara ticfa caindeal do muntir Dhe ind bus cenn athchomhairc dona tuathaib-sea .i. Senan Innsi Cathaig’
Diagh bliadne iarum Senan mac Gerrginn meic Dhubhthaig
Ni dhechaid dano Pátraic dar Luachair ind Iarmhumhain
Prophetauit de Brenainn mac h-ua Alte qui nascetur anno
Luid Pátraic i Muscraighi Thiri baptisare et fundare fidem
Ibi inuenit tres fratres .i. Fuirc & Muinech & Mechar tri meic Forait meic Connla
Creitidh Muinech protinus et ro m-beir as Pátraic & ron-bennach & for-fhacuibh oirdnidi laech & clerech uadh cu brath & airdrighi a thiri uadh do gres
Ro bhui tra m-bliadnii i Mumain & iss ed do-rimet ind eolaig co n-derna aifrenn cacha sechtmad imaire do neoch im-rulaidh i Mumain
I Arsanni tra ro fhothaigestar Pátraic cealla & congbhala la Mumain & ro oirdnesdar "áes gráid"aes cecha graidh & ro ícc aes cecha tedhma & ro thodhuisigh marbhu
Ceileabhrais doibh iardain & facbhus bennachtain forru
Luidh iar sin co h-Ele
Lotar fir Muman ina dhiaidh feib don-ucsat cach dibh di alaile i n-degaid Patraic
Is ann sin do airtetar fir Mumhan feruibh macuibh mnaib inhi Pátraic .i. oc Brosnachaibh cu ro lasat mor-ghair & mor-broscar ar fhailti fheghtha for Pátraic
is de sin ro h-ainmniged Brosnachu Ele
Is ann sin ro ceileabuir d'feruibh Muman & do-bert bennacht forru: ut
Beannacht De for Mumain feruibh macuibh mnaibh bennacht forsin talumh do-beir taradh dhaibh
Bennacht for cech n-innmhas gignes for a m-brughaibh cen nach foiri cobair bennacht De for Mhumain
Bennacht for a m-bennu for a leacu loma bennacht for a n-glenna bennacht for a n-droma
Gainiumh lir foa longnibh roppat lir a tealluig i fanuibh i reidhibh i sleibhibh i m-bennib
Ben
Luidh Pátraic for cul co Firu Rois cu ro thriall congbail in Druim Mor
Is ann sin tainic in t-aingel & at-bert fris:
‘Ni sunn do-raid Dia friut airisiumh’
‘Ceist cia h-airm’? ol Pátraic
‘Is in Mhacha thuaidh’ ol in t-aingel
Do-lluid Pátraic iar sin do Ard Pátraic fria Lughbhadh anair & ro triall congbail ann
Ticedh Patraic cech dia o Ard Pátraic & ticedh Mochta o Lughbadh aniar cu comraicdis imacallaim cech dia oc Lic Mhochta
Laa n-oen ann tuc in t-aingel eipistil eatarra
Airleghuidh Pátraic h-i & iss ed bui innti:
Mochta craibhdech credhal bidh airm in ro gabad Patraicc la breithir in righ h-i Macha non-anadh
Teit Pátraic iar sin don Macha la breithir in aingil co du ita Ráith Daire inniu
Bui araili fer soimm airmhitnech ind inbaidh-sin a n-Airteraibh Daire a ainm
Ro ghuidh Pátraic intí Daire ar co tartadh inadh a reclesa do i n-Druim Sailech du ita Ard Macha inniu
As-bert na tibhreth in tealaig dho
Do-breth immorro inad do isin glinn du ita ind Fherta inniu
Fothaigius didiu Pátraic fria re cian ann
Laa n-ann tuctha da ech Daire do ithe feoir in du sin
Ro fergaiged Pátraic de sin curro marb na h-eochu fo cétoir
Fergaigther Daire umma h-eochu do mharbad & at-bert in clérech do mharbad
Dos-fanic tamh & tregat opunn cu Daire cur'
bo focraibh bas dou
‘Tocradh in cleirig fo-dera sin’ ol in ben bui oca ‘& ríaruidh fris’ or si
Do-cuas iar sin do chuingidh uisqui ernaigthi for Pátraic do Daire
‘Ni sechmaid’ ol Pátraic ‘minbadh in ben didiu ni biad eseirgi do Daire co brath’
Bennuighis Pátraic in t-uisqui & raidhis a tabairt do Dhairi & tar na h-eochu
Do-gniter amlaid & at-racht Daire cona eochu fo cedair
Rucad didiu coiri umha a n-edbairt do Patraic o Dhaire
‘Deo gracia’ ol Pátraic
Ro fhiarfacht Daire dia muintir cid as-bert an cleirech
‘Gratiam’ or in muinter
‘Ni maith in luach deghcoiri’ ol Daire
‘Tabhur uadh doridhisi’ ol Dáire
Tucsat in coiri uadh doridhisi
‘Deo gracias’ ol Pátraic
Indisit a munter do Daire a n-as-bert Pátraic
‘Is e cét briathar aici-siumh in graciam’ or Daire gratiam ica tabairt do & gratiam ica breith uadha’
Luidh Dáire cona sheitig iardain do oighréir Pátraic & ro edbairset in coiri do & in tealach con-aiteach fair ria sunn dan ainm Ard Macha inniu et Ard Soilech a ainm cosin
Is amlaid immorro ro thoraind Pátraic in raith & in t-aingel reme & esiumh 'na dhiaidh cona muntir & cona shruithibh & in Bhachall Issu i l-laimh Pátraic
At é annso na sruithe at-cuaidh ferta Patraic .i. Colum Cille & Ultan & Adhomhnan mac Tinde & Airenan ind ecna et Ciaran Bealaig Duin et espoc Airmedach o Clochar et Colman Uamach & Cruimther Collait o Druim Relgech
Fear fír tra in fer sin o glaine aicnid amal uasal-athair
Fir ailither amal Abraham
Cennais dilgedach o cridhi amal Moysi
Sailmcetlaid molbtach amal Dabid
Estudh h-ecna & eoluis amal Sholmoin
Lestar toghai fri fogra firinni amal Phol n-apstal
Fer lan do rath & deolaidhecht in Spirata Naim amal Eoin
Lubhghort cain co clannaib sualach
Gesca finemna co tairthigi
Tene thaeidhlech co n-gris n-gairthe & tesaigechta na mac m-bethad um fhatudh & t-soillsiughadh dhesherce
Leo ar mharnirt & chumachta
Colum ar chennsa & diuite
Naithir ar thuaichli & treabaire
Fer maeth cennais umal ailgen ria macuibh bethad: ainmin ecennuis fria macaib bais
Mogh saethair & foghnama do Christ
ri ar ordan & cumachta fri cuibriuch & tuaslucud fria soerad & dhoerad fria bethugud & marbad
I Arna moir-mhirbuilib-si tra & iar todhuscud marbh ar n-íc dhall & clamh & bacach & aosa cacha tedhma olcena iar bh-forcetul bh-fer n-Eirenn & iar m-baithius iar fothugud cheall & mainisdrech iar coscrad idhal & arracht & ealadhan n-druidhechta ro comfhoicsigh laithi a eitsichta inhi noebh Patraic & a dhula dochum nime
iss ed ro triall dul do Ard Macha ar cumad ann no beth a eiseirghe
Do-riacht Victor aingel chuige & is ed ro raidh fris:
‘Eirc fortculai don bhaili as a tudhcaduis .i. don t-Sabhall ár is ann at-bela & ní a n-Ard Macha do-rat Dia duit h-eiseirghi
Th' ordan & th'
oirechus do chrabudh & t'forcetul amal do-bhethea beo a n-Ard Macha
Do-gealluis do Dichoin comad aigi no beth h-eiseirghi’ ol in t-aingel
Do-raidh Patraic:
‘as i n-daeiri co crích dam-sa in tan nach cumngaim mo adhnacul isinn inad is tol dam’
Ro raidh in t-aingel:
‘Ná bidh bron fort a Pátraic ár biaidh h-ordan & h-oirechus a n-Ard Macha gid a n-Dun bias h-eserghe; & do-rat Dia maithiusa imdha duit ordo-rat duit nemh do Dhichoin cona clainn
Do-rat duit moirseser gacha sathairrn d'feraibh Eirenn do breith o phein docum nimhe
Do-rat duit gach aen ghebhus do ymonn i l-laithi a eit-seachta conach bé ind Ithfern
Do-rat duit cu m-ba tu bus breithium bratha ar feruibh Eirenn’
Do-roine Patraic comairle in aingil & ro thoiris i crich n-Ulad
In tan tra tainic uair a eitsechta Pátraic do-rat espoc Tassach corp Crist do & ro fhaidh a spirut docum nimhe isin dara bliadain ar cét a aoisi
Tancatar immorro aingil nime ar ceand anma Pátraic & rucsat leo h-e docum nime gu n-anoir & airmitin moir
gidh mor a anoir coleic bidh mo a n-dail bratha in tan ad-reset fir dhomain la forcongrai Michil archaingil
raghait fir Eirenn a comhdail Pátraic co Dun Lethglaisi co n-dichset maroen friss co Sliab Sion baili i n-dingne Crist mes for clainn n-Adhaimh isin laiti-sein: in tan didiu suidfes Crist for righshuidhi a mhiadamla ac meas na tri muinnter .i. muinter nimi & talman & ithfirn
suidhfit in da esbal déc imaille fris for dibh righ-shuidhibh dec oc mes for dibh trebaibh dec clainni Israhel
Suidhfidh didiu Patraic in tan sin for righshuidhi a brethemhnachta & midhfidh for feruibh Eirenn ár is e Pátraic is esbal for Eirinn & is athuir forcetuil & irsi doibh & is e bus bretheamh forru i l-lo bratha
is maille fris ragait iar bh-fuighiull bratha in fhaireann ro com-haillset a timna & a fhoircetal a n-aeintibh a n-errnaigthi a n-almsanuibh a trocuire a cennsa a n-dilghitaidh & isna timnaibh diadhaibh olcena isin bh-flaith nemhdhai
Ro fhacuibh in t-aingel comhairle la Patraic amal no h-adhnachta & is ed as-bert fris:
‘Tucthar’ ar se ‘da óc-dam dhisciri do cethrib Conaill a Finnabair .i. o Clochar & suidigter do corp a cethurraen & cibe leth dhighset & i tairiset a n-aenur bidh insin nod-adnasta’
do-ronad amlaid iarna eitsecht
fri re da oidhchi airet ro batur sruiti i Eirenn ica aire ni raibhi adaig i Maig Inis acht soillsi aingelacda ann
At-berat araili is co cenn m-bliadne ro bui in t-soillsi ann
Conid de ita Tricha Cét na Soillsi
Bui tra triall cuiblingi moiri & cata itir Ulltu & h-Ua Neill ica cosnam do Ard Macha & Ulaid ica fhastud acu fein
Is ed didiu tarfas doibh uili breith in cuirp do cách dibh docum a thiri cu ro etarscar Dia fonn innus sin tria rath Pátraic
Arroét didiu comunn & sacarbaic o espac Tassach & ro fhaidh a spirut docum nime isin t-Sabhall
Ro h-adhnacht immorro Patraic a n-Dun da Lethglas co n-anoir & co n-airmhitin co bh-fertaibh & mirbhuilib cech-laithidhi
Cidh mor didiu a anoir colleic bidh mo a n-dail bratha ind oentuidh apstal & descipul Íssu ind oentuidh n-gradh nimhe i n-oentuidh dheachta & daenachta Meic De a n-aentaid na naem-trinoidi .i. Athair & Mac & Spirut Naem
Ailim trocuire De ulicumhachtaigh co risium ind aentaid sin amen
Betha Coluim Cille annso & tabrad gach legfas a bheannacht for anmannaib na lanumhan do cuir da scribenn h-í
.i. Facoibh do thir & do thalamh & do coibnesom collaidi & t'athardha n-dilis eram-sa & eirc isin tir faillsigfet-sa duit
In Coimdhi fein do-rat an comairle cairdemail sea do chenn na h-irsi foirphthe & na creitme comlaine .i. do Abraham mac Thara cu ro fhacbad a thir fesin .i. tir Caldea & cu tised dia ailithri isin tir no fhaillsighfed Dia dho Tir Tarrngaire
Moysi immorro mac Amhrai taisech tuaithi De in fear ro linad o rath & o deolaidhecht in Spirta Nóimh is e ro scribh in coibdhe coisecartha tall i n-Genisis in Rechta cu ro maradh do gres oc on eclais in chain chomhairle cairdemail-sea in Coimded fadesin do Abraham do erail ailitre fair co n-epert fris:
Exi de terra tua’ Gen
Facoib do thir & do talmain erum-sa
Is ed scel erdraicighter on Coimdid fein da irail for Abraham facbáil tire Caldea rop athardha dhiles do & toidhecht da ailithre i Tir Tharrngaire ar daigh in mhaithiusa no bhiath do fein de & dia clainn & dia cineadh da eisi
In fer immorro dia tard Dia in comhairle-sea .i. Abraham Is esidhe airmither isin scriptur mar athair don a h-uilib iriseachaib amal deimnighes in t-apstal co n-apair:
‘A S iat meic Abraham iar bh-fir’ ar in t-apstal ‘na h-uili nos-inntsamhlaighet o iris forbhthi’
In mhaith didiu ro erail Dia sunn for athair na n-irisech .i. for Abraham dleghar da macuibh na dhiaid .i. dona h-irisechaibh uile a comhall .i. a tir & a talam a n-innmhus & a n-airfited saeghulla d'facbail ar in Coimdid na n-dula & dul i n-ailithre fhoirbhthi iarna inn t-samail-som
Ó thrí moduibh immorro to-chuirter na daine co h-aithnius & co muinnterus in Coimded
Is e in cétna modh gresacht & adhannadh na n-daine on rath diadha co tecait do fhoghnam don Coimdid iar n-deismirecht Phoil & Antoin manaig & na n-uili manach n-irisech olcena no fhognad do Dia thall is in Eghipt
To-chuirter na daine on mudh thanusti tria proiceptoiribh noemaibh pritchait in scriptur n-diadhai dona dainib iar n-deismirecht Poil apstail ro pritchai do genntibh co nus-tuc tre lin in t-soscéla docum puirt bethad
To-chuirter dano na daine on treas mudh tre ecentaidh .i. in tan coimeicnigther fria foghnum De tria treabhlaiteibh & tre guassachtaibh báis no tre deiliugud frisna maithibh aimserdaibh i m-bit iar n-deismirecht sin popuil Israel ro comshoi cusin Coimdhe o adhrad idhal & arracht iarna coimeicnigud ona treablaitibh & o na documhlaib fuair cach a cinélaib echtrannaib amal innister isin scriptuir
Conid da forcell sin at-beir in faid Dauid:
O fo-ghebut popul Israel treablaide & guasachta mora not-gessiut & not-aitcet in Coimdhe cu soerad in Coimde iar sin iat o na documlaib sin’
Abraham didiu cenn na h-irsi foirbhthi & na creidmhe comlaine o ra greisedh on rath diadha ro comaill an timna ro for-congradh fair on Coimdid .i. do-chuaid i tir Caldea co rainic airm a n-derbailt a athair & tainic as-side i Tir Tarnngaire
Atait immorro tri h-ernaili o bh-facuibh duine a athardha in tan teit ind ailithri et ita aen dibh-side arna fagur focraicc o Dhia & ata a dho ara fagur
Uair tan ann facaibh nech a athardha o curp namá & ni etarscarann a menma ria pecthaibh & duailchib & ni sanntaigh sualach na so-ghnimh do denamh
In ailithri iarum do-gniter amlaid sin ni fhasann torad na tarba don anmuin acht saethar & imluadh cuirp co dimhain ár is suaill a tharba do neoch deirghi a atharda mina derna maith 'na h-ecmais
Uair cid Abraham fein is iar bh-facbhail dó a thire dilsi & iar n-etars c arad fris iar curp do-rat in Coimdi in comairli so co n-debairt:
Exi de terra tua’ Gen
Ben do cheill budhesta dot tír & dot talmain & na bidh do menma re h-impódh fris doridhisi
Amal bidh edh at-bereadh Dia fein cu follus re h-Abraham:
Imgaibh o churp & o anmain o sunn immach it ailithri
pectha & duailche in tire in ro aitreabuis anallana iar curp uair is inann do neoch & no aitreabadh ana atharda dia n-indtsamhlaigi bes a athardha ina ailithre uair nochon ó shet choss nach o coimimluadh cuirp comfhoicsighes nech do Dia acht is tria denum sualach & so-ghnimh
Feacht aili immorro facbaidh nech a atharda o duthracht cridhi & o mhenmain cen cu facaibh o curp amal do-cuirethar dona h-oirdnidibh tóchaithiumh a m-bethad ina tiribh fein cu bas ar ros-fastat tuatha & h-ecalsa isna ferannaib i m-bit ar mhét a tarbha dhoibh uair nach ar chollaidecht tairismhighit 'na n-athardha gebidh a caein n-duthracht greim n-ailitre dhoibh ic on Coimdhi
Feacht aili facoibh neach a athardhai cu comlán o curp & o anmain feibh ro fhacsat in da apstal dec & lucht na h-ailithre foirbhthi dar' tarrngair in Coimmde mor-maith dia n-ebairt isin t-soscél:
Dénuid áirithe dhe so ár ó uathad co sochaidi ro treicseabhuir orum-sa bar tir & bar coibhnesa collaidi bur sealbh & bar n-aibhnis saegulla co bh-fuighbhidh a cét coibheis do mhaith uaim-si i bhus isin t-soegul & in betha shuthain tall iar b-fuighiull bratha’Mt
Is iat so lucht na h-ailithre com-laine iar bh-fír isa persainn at-beir in faidh:
Berim a buidi riut a Dhe is ailithre & is deoraidecht dam in soegul iar n-intsamail na sruithe remthechtach’Ps
Sochaide tra do mhoghaibh dilsi in Coimdhed itir petarlaic & nu-fhiadnissi ro comullsat co forbhthi in comairli caen-dutrachtach-sa & for-fhacuibhset a tir & a talmain & a n-athardha & a coibnes collaidi ar in Coimdid na n-dula & do-chuatar ind ailithre i tiribh ciana comuighthi
Feibh ro comuill & ro fhacoibh a duthchus talmanna ar gradh & uamun in Choimdhedh an t-ard-noebh & in t-aird-ecnuidh & in mac togaidi do Dia dia ta lith & foraithmet i n-ecmong na ree-sea & na h-aimsire .i. uasal-shacart innsi Góidel in choer com-raic ro h-ecradh o thaillnibh & o danuibh ecsamla in Spirta Nóim .i. inti noem Colum Cille mac Feidhlimid
Is ann ceileabrait na Cristaidi lith & sollomun eit-sechta Coluim Chilli h-i cingtidh Iuin arai laithi mis grene cacha bliadne isin laithi-sea inniu & &rl I Ndisit h-ecnaidi na n-Góidel ind inbaidh-sin cacha bliadne becan cumair d'foillsiugud shochair & shoerclanndachta Coluim Cille & dona fertuibh & dona mirbhuilibh diairmhidi do-roine in Coimdhi aire i bhus isin t-soegul & don fhorbadh & don fhoircenn shainemail do-rat fadeoidh for a rith m-buadhai .i. rochtain co a fhír athardhai & co a dhuthchus fein .i. cu h-aitreibh parrduis i frecnarcus De tre bithu sir
Uasal immorro a ceneol Choluim Cille i l-leth risin soegul uair do cenel Conaill maic Neill ata-comnaic
Toich dó righi n-Eirenn iar n-genelach & tarcas dó mina leiged uad ar Dhia
Follus cu m-ba mac togha do Dia h-é ár ro bhatar suithi Eirenn ica thairchetal ríana gheinemhuin
Do-rairngert cetus sinnser shacart Eirenn Sen Mochta Lugbaid inti Colum Cille bliadain riana gheineamain
Uair fechtus do-lluid a choic Mac Rith a ainm & coadh cno ina laimh co n-ebairt Mochta fris:
‘Ni leam-sa’ ar sé ‘an ferann asa tucad na cno so: taisigh iat co ti intí asa ferann’
‘Cuin do-rega se’? orin coicc
‘I cinn cét bliadne’ or Mochta
No gnathaiged dano Mochta a aigheadh budhtuaid oc ernaigthi
Ro fhiafraighset a muinter dhe cidh ara n-denad sin
Ro raidh Mochta:
Macan gignither atuaidh ic turcabail na m-bithó toirithnighed Ere in breo ocus Alba dhainech dhó
Do-rairngert immorro athair baitsi & forcetuil na n-Goeidel .i. noem Phatraic dia m-bui occ bennachad Conuill a Sidh Aedha in tan ro fhuirim a dhi laim for Conull & for a mac for Ferghus .i. a lamh dhes for cenn Ferghusa & a lam chlé for cenn Conaill
Ro mhachtad Conall sin & ro fhiafraig de cidh ar ro shamhuigh a lamha amhlaid sut
Ro gabh Patraic in rann-sa:
Geinfidh macan dia fhine bidh sai bhidh faidh bidh file inmhain lespaire glan gle na h-ebera imarbhe
Bidh sui ocus bhidh craibdech bidh dalbh la righ na righ-rath bidh buan ocus bidh bith-mhaith ron-fia in bith-fhlaith dia dhidhnad
Ra thirchan dano Bec mac De dia n-debairt:
Macan Eithne Toebhfhota sech is bail is bláthugud Colum Cillecan cen on nir' bo romh in ráthughadh
Do-rairngert dano esboc Eogan Arda Sreath co n-ebairt:
Mac beruir do Fhelimid bidh minn for cech cleir Felimid mac Fergusa maic Conuill maic Neill
Do-rairngert Baide mac Bronaigh a n-uair a eitsichta inti Colum Cille co n-eibirt ria muintir:
‘Ro genair isinn aidhchi-sea innocht mac n-uasal n-airmheitnech fiadh Dia & daine & do-ragha sunn i cinn bliadne ónnocht
Dá fher dhec a lín & is e fhoillsighfes mu lighi-sea & toirrnebhus mu relec & biaidh ar n-aenta in nimh & i talmain’
Amail ro tirchanad o sruithib Eirenn gein Coluim Cille is amlaid ro fiugradh i bh-fisibh & i n-aislingibh feibh ro fiugrad isin taidhbh-sin tarfas dia máthair .i. dar le brat mor do tabairt di cu rocht o Indsi Modh co Caeir n-Abrocc & ni bhui dath nat bui ann: co n-acca óglach ind étach thaitnemach cu ruc uaithi in brat isin n-aer & ba toirsech Eithne dhe sin
atar le tainic in t-oclach cétna a dochum doridisi co n-ebairt ria:
‘A ben mhaith ni rice a leas bron na toirrse do denam acht is cora duit subhai & forbhfailti: uair in brat-sa iss ed do-forne co m-bera-sa mac & bid lan Ere & Alba dia forcetul’
At-connuic dano a ben imthasi aislingi eathaite in aeir & na talman atar le do breith in athair Eithne fo crichaib Eirenn & Alban
Ruc Ethne breith na h-aislingi sin:
‘Berat-sa mac’ ol si ‘& ro-sia a forcetal fo crich Eirenn & Alban’
Amal ro tirchanad iarum o sruithib Eirenn & amail it-ces i bh-fisibh ro genair Colum Cille amlaid sin
Gortan dano ainm an inaidh in ro genair
h-I septit Decimbir dano arai laithi mis grene & dardain arai laithi sechtmhuine
Amra tra in mac ro genair ann sin mac do righ nimhe & talman
.i. Colum Cille mac Feilimid meic Fergusa meic Conuill Gulban meic Neill Naighiallaig
Do Corpraighi Laigen a máthair .i. Ethne Ollmhar ingen Dimai meic Naei
Baisdter iarum in mac la Cruithnechan mac Ceallaig in t-uasal-shacart & ros-ail iar-dain arna radh d'ainglib De fris
O tainic tra aimser leiginn dó luid in clérech co araili faid bui isin tir da fiarfaigi dhe cuin bud choir tinnscetal don mhac
O ro fhegh in faidh in nemh is ed ro raidh:
‘Scribh innosa dho aibghitir’
Ro scribad in aibghiter i m-bairgin & is amlaid do-romailt Colum Cille in bairgen .i. a leth fri h-uisce anair & a leth fria h-uisci aniar
As-bert in faidh tria rath faitsine:
‘Is amlaid bias ferann in meic-si a leth fri muir anair & a leth fri muir aniar’ .i. ind Eirinn
Nir' chian iarum luid & a aidi ar notluic gu Brogach mac Dega cusan esboc do Rathaibh Enuigh a Tír Enna
Ro h-erbadh ria aidi-sium risin clérech ord sacairt do dhenamh isin inad-sin ar in sollamun
Ro gabh imnaire eside cor' éimidh in salm do rocht do do gabail Misericordias
Gabhuis immorro fer in raith .i. Colum Cille in salm dia raith acht cena ni ro legh-som acht aibghiter nama cosin
Ro morad ainm De & Coluim Cille tresan mírbhuil sin
Feacht aili luid-sium & a aidi do thoruma dhuine galair dul doib tria chaillid tuislidh cos in cleirig don carraic gu torchair co n-erbailt cu h-obunn
Do-rat-somh a cochull fo cinn in cléirig ár ni fhitir nach ina chodlud ro bui
ro ghabh for mebhraghadh a aicepta cu cualatur araile caillecha a urleghiunn co rice a reclés
Is ed do-rimhet ind eolaig mile co leith do beth etarra et cluinti co menic fogur a ghotha in airet-sin
Tancatar na caillecha iar sin & fuaratar in clérech marbh ara cinn & ro raidset ris-seomh dúscad in cleirig doibh
Do-cuaidh-sium acétor docum in clérigh da dhuscud
At-racht dano in clérech a bas la breitir Coluim Cille amail bidh 'na chodlud no beth
Isand sin ro n-edbair Colum Cille don Coimdid na n-dula & conatuigh teora itghi uadh .i. oighi & h-ecna & ailithri
Do-ratait do na triur cu comlan
Ceili brais iar sin dia aidi & do-rat in t-aidi deonuchud & bennachtain do co dicra
Luidh iar sin d'foghlaim ecna cusan uasal-shacart .i. cusan esboc co Finnen Mhaighi Bile
FEACTUS ann teasta fín & bairgen ar Fhinnen oc onn oifriunn
Bennachais Colum Cille in t-uisqui cu ro-soidheth i bh-fin cu tart isin cailech n-oiffrinn
Ra morad ainm De & Coluim Cille tresin bh-firt-sin
CEILIUBRAIS iar sin do Fhinnen i Maigh Bile ocus luidh cu Gemmán Maighister
FECTUS oc denamh aicepta ac German co n-accatur ingin 'na n-dochum oc teiched re araili dun-oirgnid cu torchuir 'na bh-fiadhnuse gur' bhó marbh
Ro fhuirim Colum breitir n-escaine fair co n-erbhailt fo cedoir
CEILIBRAIDH iar sin do German & luid co Finnen Clúana h-Eraird
Ro fiafraig-sium d'Finnen cia airm i n-dingned a bhoith
‘Denaid a n-dorus na cille’ ar Finnen
Do-ghní-sium a bhoith & nir' bó dorus na cilli in uair sin
At-bert-sum cena ro bud h-e dorus na cathrach iardain
iss .i. ro comhailled
FEACHTUS do-mheiled broin gach fer dona h-espocaib arnuair
Aingeal do nim immorro no mheiled do-raith Coluim Cille
Ba h-Isin anoir do-bereadh in Coimdi do-sum ara shochenelaigi seoch cach
TAIDBSI tarfas fechtus do Finden .i. da esca do turcbhail o Cluain Iraird .i. esca órdhuidhi & esca aircdidi in t-esca orduidi i tuaiscert na h-indsi .i. cu ro las Ere & Alba de
Luidh an t-esca aircdidi gu ro ghabh o Shinainn gur' ro las Ere ar medhon
Colum Cille sin cona rath soceineoil & ecna et Ciarán co taitnemh a shualach & a sho-gnim
CEILEABRAIS iar sin Colum Cille do Finden & luidh co Glais Naiden ár ro bui coeca oc foghlaim isinn inadh-sin ac Mo Bhi im Chainnech & im Comgall & im Ciaran
A m-botha fria h-uisqui aniar
Adhaig ann ro beanad in cloc im iarmérghi Colum Cille don eclais
Lia mor isinn abuinn
Luidh araidhi Colum Cille cona étach trethe
‘Is calma tecar annsin inocht a h-uai Neill’! ar Mo Bhi
‘Is tualang Dia’ ol Colum Cille ‘in soetar do dingbáil dinne’ tiachtuin doib didiu isin eclais co n-acatar na botha fria h-uisqui anair re comhfhocraibh na h-ecclaisi
FECHTUS ann do-ronad eclas mhor ac Mo Bí
Batar na cleirig ica imradh cia lan bud maith la cach dibh do beth acu isinn eclais
‘Robo maith leam-sa’ ol Ciaran ‘a lan do macuib ecalsa do tathaighid na trath’
‘Robo maith leam-sa’ ar Cainnech ‘a lan do leabhruibh ocum do foghnam do macuibh bethad’
‘Robo maith leam-sa’ ar Comgall ‘a lan do shoeth & do ghalar do beth am curp fadesin dom traethad & dom timargain’
Do-raega dano Colum Cille a lan do ór & argut do chumhdach minn & mainisdrech
Ad-rubhairt Mo Bhi na bhudh shamlaid acht ro bhudh saidbre sámhud Coluim Cille inas cech sámud etir Eirinn & Albain
ADUBHUIRT Mo Bhi re dhaltuibh derge ann inaid i r-rabhutar ár don-icfad teidm anaithnid ann .i. in Buidhe Conaill
Adubairt dano ra Colum Cille na ro ghabadh ferann cu ro deonuige-som
LUIDH Colum Cille a Cenel Conaill
Do-chuaid tar an abhuinn dianad ainm Biur
Annsin adubairt-sium:
‘Bir fri fochaide’; & ni luid in teidhm secha sin et is firt bithbeo beous sin ar cech teidhm acht co tiagur tairis ní lean secha sin tre breithir Coluim Cille iar sin do Daire re dun Aeda meic Ainmirech: as eside ba rí for Eirinn in tan sin
Ro idhbair in ri in dun-sin do Colum Cille
Roob-side fo bith timna Mo Bhi
Ac toidecht immorro dó as in dun amach con-ric fria dís do muntir Mo Bhi & criss Mo Bhi acu dho-som & deonugud ferainn do ghabáil iar n-ec Mo Bhi
Is ann adub-huirt Colum:
Cris Mo Bhi nipdar simne imm lo: nír' h-osglad um shaith nír' h-iadhadh im ghó
Gabais Colum Cille iar sin dún Aeda & fothaighis eclais ann co bh-fertuibh imdha do denum innti
FEACHTUS ann ro fhaidh-sium a manchu isin chaillid do bein caelaig do cumhdach eclasi acu i n-Daire
Is ann ro boingedh a bh-ferunn araili oglaich ba comhfhocraibh don eclais
Ba tocradh do-sidhe in fidhach do bein ina fherann cin deonugud dó fein
O ra-chuala Colum Cille inní-sin do-raidh re mhuinntir:
‘Beridh lógh a fhidhaich dó do gran eorna & cuirid isin talmain’
Do-chuaidh immorro tar medhon samhraid in tan sin
Rucad iar sin in gran don oclach
Ro lai-side isin talmain
Ro fhas cur' bó abuidh am lugnasadh
FEACHT do-sum a n-Daire do-breth leanamh bec cuigi da bhaisded
Ni raibhi uisce i comhfhocus do co tard-som sigin na croiche tarsin carraic bai na fhiadhnaisi cu ro mhuidh tobar uisce eisdi & gur'
baisded in leanamh as
FECHTUS do-sum n-Daire no imraideth dula do Roimh & do Iarusalem
Luidh-sium fechtus iar sin a Daire cu Toirinis Martain co tuc in soiscél bai for Martain cét bliadne i talmain co nus-facaib i n-Dairi
MOR tra do fertuibh & do mhirbhuilib do-roine Dia ar Cholum i n-Dairi
Ro char-som cu mor in cathraig sin co n-ebairt:
Is aire caraim Dairi ara reidhi ara ghlaini ár is lomlan aingeal bh-finn on chinn co ric araile
Fothaigidh iar sin Raith m-Botha
Annsin ro thodhuisc-seomh in soer iarna bhadhadh a linn in muilinn
FEACHT ann i Raith Bhoth teasta socc ona mhuinntir cu ro bennach-som lama in meic bhic boi 'na fharrad Ferghna a ainm co n-derna sidhe in soc; & ba h-eoluch n-gaibnechta h-e o sin amach trena bennachad-som iar sin for cuairt co righ Tefa co tard sein do an t-inad danad ainm Dermach iniu et do-roine recles ann
A n-Dermhuigh dano tuctha ubla serbha dho-som cu ro bhennach iat comdar soimhillsi
Is o Dermhaig ructha uadha-som claidhiub senta do Cholman Mor mac Diarmada
Is e rath ro bui fair na h-apladh nech ina freacnarcus con-atuich iarum araili duine bui a n-galar in claideb
Tucad do cu m-boi oca
Bliadain tra don claideb oca sech nír' bó beo nír' bo bó marbh in airet-sin
Co rucadh in claideb uadh iar sin co n-erbailt fo cétoir
I Arsinní tra ro bheannach-som Dermach et for-facuib coimeduidhi da muintir ann Cormac u Liathain
LUID-SIUMH iar sin co h-Aed Slaine mac n-Diarmada
Taraill cusin maighin risa raitter Cenannus inniu
Dún rig Eirenn eisein in tan sin .i. dun Diarmada meic Cerbhuill
O ra fhuirig didiu Colum Cille in dorus in duine do-ghabh for tairchetul in neich do-biad don baili iardain co n-ebairt iar sin fria Bec mac n-De .i. faidh Diarmada meic Cerbaill:
A Bhicc an innisi dhamh & &rl Ro raidh Bec:
Cleirigh fileat for ar lar & &rl Toirnidh iarum in cathraig & bennachais h-i do leir et adubairt ro bad h-i congbhail budh airdi no bhiadh aca isna talmandaibh gen gub innte no beth a eiseirghi
Oc denam na faitsine sin do-som do-rat a agaid siardhes & ro fhaitbeasdar cu mor
Ro fhiafraig Baithin fath na foilti
mac bethad’ ar Colum Cille ‘gheinfes i n-aen-oidhchi don Coimdhi isinn imarach so thiar’
Grafann Cille Scire ro thircan annsin feib ro comuilled iardain
Dair mhor immorro foa raibhi Colum Cille cein ro bai isin maigin sin ro mhair cusna h-aimsera déidhincha cu tor-chair tria dheilm n-gaeithe moire co ruc araile duine ní dia rúsc do coirtedh chuaran
O ra ghabh immorro na cuaranu uime ro benadh o claime o bhonn co a bhaithis
LUID-SIUMH iarum co h-Oedh Slaine co n-derna faitsine do co n-ebairt fris ro bad slan saeghlach acht munbhat finghalach
Da n-derna finghal ní bhia acht ceathra bliadni i m-bethaid
Ro shenastar dano cochall do & do-raidh nat gonfaithi cein no beth in cochall uime
Do-roine immorro Aed Slani finghal tar breitir Coluim Cille for Suibne mac Colmain i cinn cethra m-bliadan
Luid-sium for fecht: dermatus a chochull: marbhtar isin lo-sin
FOTHUIGIUS Colum Cille cealla imda i m-Breaghaibh & facbhus sruithi & minna imda inntibh
Facbus Ossene mac Ceallaig i Cluain Mor bh-Fer n-Ardai
Luidh iar sin do Mainistir
Is ann sin ro ben a bachall-som risinn arradh n-glainidhi fris ro freasghabh Bóiti docum nime cu clos a foghar fon cill uili et ro fhoillsigh lighi m-Boiti & do-rinne amail do-rarngert Báide fadhesin i l-lo a eitseachta
Ba mor tra do cheallaib do-thorainn-sium & do leabraibh ro scribh .i. ceall & lebur
In leabur ro scribhadh a lamh cidh foda no beth fo uisce ni báitte cid aen-liter ann
Fothaighis eclais i Recrainn airthir Breagh & facbais Colman deochan innti
Fechtus batar isin eclais sin Colum Cille & Comghall & Cainnech
As-bert Comgall co n-dernad Colum Cille idhpairt cuirp Crist & a fola 'na fhiadnusi
Do-roine Colum umuloid doibh ime sin
Is ann at-connaic Caindech colomna teinntidhi os cinn Coluim Cille cein ro bai oc onn edhpairt
Ro indis Cainnech do Comgall sin & at-conncatar diblinaibh in colomna
Fothaighis eclais isin inad ita Sord inniu & facbus fear sruith dia muintir ann .i. Finan Lobur & facbus an soiscél ro scribh a lamh fadesin
Toirneas dano an tiprait danad ainm Sord .i. glan & senais crois
Uair ba bes do-som crosa & polaire & tiagha leabur & aidhme eclusdai arcena do denum
Senais immorro cros & tiprat & polaire & bachall & tiagh
LAA n-oen bui Colum Cille & Cainnech for bru mara
Bui anfadh mor forsin fairrce
As-bert Cainnech fri Colum:
‘cid chanus in tonn’?
As-bert Colum:
‘Do munter-sa bai i n-gabhudh anallana forsin bh-fairge co n-erbhailt aen dibh & dos-bera in Coimdi cucainne isin maduin imarach isin purt-sa i tam’
FEACHT do Bhrighid oc imthecht Churrig Life
O 't-connaic in noemh-ogh in magh aluinn scoit-shemrach 'na fiadhnuse is ed ro raid aice 'na menmain da mad le comus in muighi co n-idhberad don Coimdid na n-dula
Ra foillsiged do Cholom Cille & se 'na recles i Surd co n-ebairt o ghuth mhor:
‘As inann di oc on Coimdid & comad le fein do dilius an ferann do idbair dhó’ Colum iar sin cu Laighnib co farcaibh cealla imda iarna bh-fothugud leo im Druim Monach & im Maen & cealla imda aile iar sin cu Cluain Mac Nois cusinn imainn do Chiaran lais uair do-ríni molta imda do muntir Dhé amail ro raid an file:
Soer tri coecca uaisli ina gach apstal at lin ferta fér aill tri Laidin dobasoebail aill tri Gaeideilg cain in scel
Is a Cluain immorro do-luidh mac bec 'na dhocum-somh cur' thall brotairne beg da etach cen airiugud dó
Ra foillsiged o Dhia do Cholum inni-sin & do-rarrngair don mac cu m-ba sui & comad craibhdech
iss e Eirnin Cluana Deocra insin Colum iar sin i crich Connacht for cuairt procepta gur' fhothaig cealla ile & congbala isin coiced sin im Es Meic Eirc & im Druim Cliabh & facbhais acu in bachaill do-rine fesin Colum dar Es Ruaid & fothaigis cealla ilarda la Conall & la h-Eogan & fothaigis eclais a Toraigh & facbais fer sruth dia muintir innti .i. Ernine
O ROLA Colum cuairt Eirenn uili & ro shilasdar iris creidmhe & ro baisd sloigh imda & ro fhothaig cealla & con-gbala & ro fhacaibh sruithi & minda & mairtire inntibh tainic iar sin for a menmain an cinnedh ro cinn o thosach a bethad techd a n-ailithri
Ro imraith iarum dul tar muir do procept bréthre De do Albanchaib
Luidh iarum for fect bliadne do inn Alpain m-bliadne a aeis comhlan
Is e immorro lin do-chuaidh .i. espoc sacart deochan vel mac leighind
LUIDH iarum fo sheol shoinmech cu rocht an t-inad danad ainm h-Í Choluim Cille aníu
Adaig cingcdise is i immorro ro-siacht
Tangadar da espoc batar isin tir do ghabhail a lamha ass
Acht ro fhaillsigh Dia do Colum Cille napdar esbaic iar bh-fir conad aire sin for-fhacoibhset an indsi o ro indis a tinnrum n-dilius & a tuirthecht
Adubhairt Colum Cille rea muintir:
‘Is maith dhun ar fremha do dul fon talmain sunn’ & do-raidh:
‘As cead duib nech eicin uaibh do dul fon talmain sunn no fo h-uir na h-innsi-sea dia coisecrad’
Ad-racht suas Odran erlathad & is ed adubairt:
‘Diam-gabthasa’ ol se
‘As errlam leam sin a Odhrain’ ar Colum Cille
‘Rat-fia a logh
Ni tibirter idge do neoch icom lighi-se minab fort-sa iarfaigter ar tos’ iarum Odran docum nime
Fothaigis Colum eclais aice iar sin
Tri vel ri teoir a máinchine aici-sium in h-I & ri achtail amail adubairt in file:
Amhra ocbhudh bai in h-I tri cóicait a mainchini ima curchaibh iar sin ler oc imram tri fichit fer
O ro fothaig Colum Cille h-Íí luidh for cuairt proicipta fo Albain & Bretnu & Saxanu & dos-fuc docum n-irsi & creidme iar bh-fertuibh ile & iar toduscud marb a bás
Bai immorro araili duine isin tir dia ro pritcha Colum Cille co ra creit cona muintir uili don Coimdid
Ba formut la Demon inni-sin cu ro ben-se mac in duine út o galar thromm co n-erbhailt de
Ro badar na gennti og ecnach Crist & Choluim Cille Colum iar sin a n-ernaighthi dicra co Dia co ro dhuisich in mac a bas
DIA m-BAI Colum i n-araili laithi ic procept dona sloghuibh luid arali duine tar an abhuinn bui i comfhocus doibh ria m-beith oc eisdecht re m-breitir n-De
Nos-benann in naithir h-e isinn usqui & nos-marbhunn fo cétoir
Do-beruir in mac i bh-fiadnusi Choluim
Dos-beir-sein crois dia bhachaill dara bruinne co n-erracht fo chedair
GALAR trom tainic dia thimtirid-seom .i. Diarmait a ainm co n-erbailt co n-derna-som ernaighthi leis cu ro thodhuisc a bas
ni nama acht ro chuinigh soegul m-bliadne do dara eis bud-hesin
FEACHT ann tainic Cainnech uadha-somh a h-I
Dermatais a bhachaill tair
In tan tainic ille fuair a bachaill ara chinn abhus & léne Coluim Cille maille ria .i. cuid Cainnigh sin dia rachall-som i et is airi do-righne-sium sin ár ro-fhitir cur' bho comfhocraibh dia eitsecht
LOISE mor tainic do-sum fecht an h-I
Ro fiarfocht de-sium fath na loisi
‘Tene Dhe do nim’ ar eisium ‘tainic for teora catracha isin Etail cu ro marbh teora mili d'feruibh cenmotat mna & macu & inghena’
GAIRM ro-chuala sum fechtus a purt h-I
Ann sin at-bert-sum:
Bachlach 'san purt cona bachaill 'na chrob do-aidhlebha mh' adhaircín do dhoirtfe mo dhubh
Tairnfidh-som sis d'innsaiged mu pháx is benuidh fria mh'
adhaircin nos-faicebha fass
FEACHT n-aill do Colum for-facbhudh h-e ag bruith mairt do mheithil
Bui athlaech d'feruibh Eirenn .i. Mael Umha mac Baedain
Ro fiafraig Colum Cille cia meit a loingthi in tan ba oclaech?
‘In tan baam oglach’ ol Mael Umha ‘no chaithinn mart meth am shaith’
Ro for-congair Colum Cille fair cu ro thoimled a shaith
Do-roine Mael Umha airesium sin
Ro chaith in mart uile
Tainic Báithin iardain & ro fiafraig in ba h-errlamh in esair
Ro fhor-congair Colum for Mael Umha cnamha in mairt uile do timarcan ind oen-bhaile
Do-ronad amlaid
Bennachais Colum na cnamha & ro bai a n-uili fheoil impuibh co rucad don mheithil
FEACHT do Cholum Cille i mís Mái luidh d'fios scel na n-airemhon i tuaisciurt na h-indsi
Ro bhui ica comdhidnad & ica forcetul
‘Maith’ ol se ‘fon caisc do-chuaidh i mís Aipril is ann sin do-bail dam-sa thecht docum nime
Acht nir' ail dam bron na toirrse duibh-si iar bhur soethar conadh aire sin ro anass acuibh o caisc gu quingcigis’
O ro chualatar na manuigh na briathra-sin roptar toirrsigh co mor
RO-SSOI tra iar sin a agaid siar & at-bert ‘Ro bhennacha in Coimdhe an innsi cona h-aitreabhthaib’ & ro innarbu loiscinn & natracha aisdi
O ra bennach immorro an innsi tainic da recles
Nir' bó cian iarum tancatar cricha na saboidi & tosach in domnaig et o ro thocuibh a rosc a n-airdi táinic loisi mor dia ghnúis & agaid & at-conncatar na braithre sin
Aingel De immorro tarasair ann sin os a cinn
LUID-SIUMH iar sin do bennachad in t-sabhaill et at-bert fria Diarmuid co n-escomluifedh adhaig domnuigh docum nime
Ro shuidh iar sin an senoir airmitnech .i. Colum Cille for or na conaire; air tainic scis do ger' bhó gairit a uidhe áir m-bliadne a aes in inbhaid sin a dhochum in gerran do-bui occ na manchuibh annsa n-inis & cíidh a n-ucht in cleirig cor' bo fliuch a etach
Ro triall in fos .i. Diarmuid innarba in gerrain uadh
‘Leicc dhó a Diarmait’ ol Colum Cille ‘gu n-derna a dhaethain der & toirrse acom cháinedh-sa’
ISLIA tra tuirium & aisneis a n-do-roine Dia do fhertuibh & do mirbuilibh isna talmannaibh ar Colum Cille uair ni fil nech co n-icfedh a thuirium co leir acht mina thisadh a ainim fein no aingel do nimh dia n-aisneis
Conadh lor didiu duin so do thabairt ar dheismerecht
Ní ro geinir tra do Goidelaib gein bud uaislea na bud eaccnaide na bud soiceineilce inás
Ni tainicc dib araile bud bec-cda na bu umla na bu inisle
Mor eim an inisle do Colom Cille conad é fein do-benad a n-iallacranna da manchuib & conad e do-indmad doib
Do-beiread a cuid arba go menic ara muin don muilend & no meiled & do-beired lais dia toig é
Ni geibed lin na olonn ria cnes
No comruicced a taeb ria h-úir nocht
Coirthe cloiche no bid fo a cind do fhrithadart & ni denad cid do codlad eitir acht airet no bidh Diarmait a dalta ag rádh tri caibdel don Biaid
Atraiged fo cedoir iar sin & do-gnith gol & basgaire amail máthair buid ag cained a h-aein-mic
No geibed na tri coécta a n-gainem na traga ria-siu no turccbad grian
Isin lo immorro no athaiged na tratha
No idhbrudh corp Crist & a fhuil
No pritchadh soiscelu
No bhaisted no choisecrad
No iccad clamhu & dullu & bachacha & oes cacha tedma arcena & no dhuisced marbhu
O THAINICC gusna déidhenchuibh do Colum Cille et o ro benadh clocc iarmerghi adhaigh domnaigh cingcdhighisi luid-siumh ria cach docum na h-ecailsi & do-roine slechtain & ernaighthi dhicra iconn altóir
Ro lín in tan sin soillsi ainglecdha in eaclais uime da gach leith & ro fhaidh ann sin in sruith airmhitnech a spirut dochum nime i subhai & i bh-failte mhuinteri nimhe
Ata immorro a chorp i talmain abhus cu n-anoir & cu n-airmhitin o Dia & o dhainibh co bh-fertuibh & co mirbhuilibh cech laithi
gidh mor a anoir coleic bidh mo a n-dail bratha in tan taitnebhus amail ghrein nemh-thruailnidi a chorp & a anum
Is ann immorro bias in mor-ghloir sin & in mor-innocbhail do-somh a n-aontuidh naoi n-gradh nimhe na tairmdhechatar i n-aontuidh apstal & deiscibul Íssu Crisd i n-aontuidh deeachta & daenachta Mheic Dé isin n-aentuidh is uaisli cech aentaidh i n-aentaid na naemh-trinoidi uaisli airmhitnighi .i. Athair & Mac & Spirut Noemh
Ailim trocuire Dhe uilechumachtuigh tre impidhe noemh Choluim co rosium uile in aentaid sin
Roissem ro aitreabhum!
Betha Bhrighdi
Tabrad gach nech legfus in betha-sa Brigdi bennacht for anmannaibh na lanoma da r' scribad in lebar-so
It iat so lucht leanuit in t-Uan neimelnidi cipe conair dech
Eoin mac Zebedei bruinne-dhalta Íssu comarba na h-Oighi is é ro scribh na briathra-sa & ro fhacuibh a cuimne lasin n-Eclais don fhochraic & don logh ro thidnaic Dia don tres grad na h-Ecalsa .i. do lucht na h-oighe .i. tochoisceim inn uain neimhelnidhe
Is e immorro leth ataoibhi in n-aisneis-sea la h-Eoin cu dú a n-debairt:
Ni thic do neoch molad na claiscetul do denum don Coimdhid acht nech écin do comhlanus na h-Ecalsa ro congbhad a n-genus & a n-oighe & do-cenngad do logh fola Crist
Áir is iat sin na h-ogha co deimhin
Conad for slicht na m-briathar-sin ro raidh Eoin:
Híí sunt qui secuntur agnum’ Rev
.i. is iat lucht leanait in t-Uan cipe conair theit
Is e leanmhain in Uain Crist do in t-samail & do thocoisceim tria comallad rechta & t-soscéla gan sainnt na talmandai gan grad na n-erchraidhe imghabhail na h-anoire dinsium in domhain tarmnugud dona h-uilibh neimhdhenum indlighidh na aincridhi do neoch fulang cu foidhideeh na n-ammus dianechtair dilghudh do tabairt do lucht na h-ingreama
Gach maith done nech gurub ar metughud De do-ghne & narup ara anorugud budein
‘I Ntshamlaid didiu’ ar an t-ecnaid ‘amail bis an t-uan neimheilnidhe ind oigi colla as inann on & corp neimh-thruailnidi Meic in Athar Nemda’
In t-samlaid dano in t-uan rundai .i. Crist a n-oighi & a naeimhe menman amail ro raidestar fein:
Bidh cu noem & cu genmnaidh’ Levit arin Coimdi ár am noebh-sa fein & am ennac’ Levit
Ár ni ferdi genus an cuirp madh anfhoirbhthe & mad eilnidi ind ainim
Sochaidhe tra do noemhuibh & do fhirenuibh ro comuillset in timna-sa na h-oighi a nu-fhiadhnuisi feibh ro comuill in noemh-ógh dia tá lith & foraithmet i n-ecmhong na ree-seo & na h-aimsire .i. Sancta Brigida uirgo Dei .i. noemh Brighit ogh in Coimdheadh na n-dula
Is and iarum ceileabhrait na cristaidhi feil & lithlaithi na h-íí noemh Brighdi i kalainn Febrai arai laithe mis grene iss iniú arai laithi sechtmhuini isin bliadain i tam
I Nnister sunn iarum ní do fhertaibh & do mhirbhuilibh na h-ii noeb Brighdi & dia geinealach collaidi .i. Brigit ingen Dubthaig meic Dhemre meic Bresail do slicht Echach Finn Fuath n-Airt
In Dubhthach-sin immorro o ro genair naemh Brigit ro cennaig-sein chumail Broicsech a h-ainm inghen sein Dallbronaig do Dail Concubair in deiscert Breag
Ros-aentaigh Dubhtach dó i l-lánamhnus in cumail-sin cur' bo alachta uadh
Ro gab ét seitich Dubhthaig imon cumhuil co n-ebuirt fria Dubthach:
‘Mine renusa in cumhail út i tiribh ciana toicebhut-sa mu thinnscrai dhit & ragat uait’
AraIsin nir' bo ail do Dubthach reic na cumhaili
FEACHT ann do-luid Dubthach & in cumal immaille fris i carput seoch thegduis araili druadh
O ro-chuala in drai foghar in carpait is ed ro raidh:
‘A ghilla’ ar se ‘fegh cia fil isin carput ar is fogur carpait fo rig inso’
Ro raidh in gilla:
‘Dubthach’ ar se ‘fil ann’
Luidh in drai ara cinn & ro fhiafraig cuich in ben bui isin carput
‘Leam-sa’ ar Dubthach
Maithgen dano ainm in druadh is uad Ros Maithgin
Imcomaircidh in drai in rob alachta o neoch?
‘Is alachta uaim-si’ ol Dubthach
As-bert in drai:
‘Bidh amhra in gein fil ina broinn ni bhia a cosmuil isna talmandaib’
‘Ni leig dhamh-sa mu shetig’ ar Dubthach ‘gan a reic na cumaili-si’
Adubairt an drai tria rath faitsine:
‘Foighena sil do mhna-sa do sil na cumuili áir beraid in cumal ingin reil taitnemaich thaitnighfes amail grein itir renna nimhe’
Ba buidech Dubthach don aithiusc-sein ár ni rugad ingen dó cosin
Tiagait iar sin chum a tighi & do-gniset altugud buidi diblínaibh
Ba suaichnidh tra gradh na h-ingine ag Dia ár do-dhechatar da espoc do Bretnaib otha Elpu dia taircetul & dia bennachadh Mel & Melchu a n-anmanna
Do-rat Dubthach failti dhoibh & do-roine in chumal umhuloit & timterecht doib
Ba bronuch & ba toirrsech seitig Dubthaig
I mac maircid espoc Mel di fath a toirrsi
Do-raidh in ben:
‘ár do-roisc Dubthach a chumail dím’
Ro raidh espoc Mel:
‘Dethber ge no dherrscaighed ár foigenaidh do sil-sa do sil na cumhaile acht tarnnaighfidh a sil-si dot shil-sa’
Ba fergach si de sin
Is and sin do-rala file de h-Uaib Meic Cuais o thochur maine do thig Dhubthaig
O ro-fhitir in fili fochunn feirgi na mna adubairt:
‘In recai in cumail’?
‘Reacfat’ ol Dubthach ‘ár is eicen damh’
Ro raidhset na h-espuic:
‘Ren in cumail & na ren in coimpert’
Do-roine samhlaid
Teit as an file cona chumail n-adaig iarum rainic in fili a thech is ann do-rala fer noemh isin tigh og atach in Coimdhed & oc errnaigti
Ro foillsiged do-somh lasair & coloma tenntidhi don inad a m-bai in cumal
Do-dhechaid araile drai a Crich Conaill do thigh an fhiled remhraitte
Ro luaigh modhud na cumaile
Ro rec in file ris in chumail & ni ro reac in coimpert bai ina broinn
Teit in drai cona chumail leis dia thig
Is ann do-rala don drai fleadh mhor do dhenum a Conaille cu ro gart an ri cuice docum na fleidi
Is ann rop aimser tuismeda do mnai in righ
Boi faidh i comaidecht in righ cu ro fhiafraig cara don righ dhe ‘cuin bud maith sen don righain tusmhedh’?
At-rubhuirt in drái:
‘Gein no tuisimhthea imaruch la turcbail grene na bud imuich na itigh no berta no fhoruaislighfead cech n-gein ind Eirinn’
Reimhdheachaid tra tusmhed na rigna in uair sin co ruc mac marbh
In tan immorro do-choidh in cumal aramharuch la turcbail ghrene & leastar lan do leamhlacht 'na laimh in tan tuc in dara coisceim tara tairrsiuch an tighi & a cos aili imuich is ann ruc inn ingin .i. noem Brigit
Ro nigset na bantairsi inhíí noeb Brigit don lemlacht bui i l-laimh a mathar
Ba cubaid immorro sin re h-airilliudh m-Brigte .i. re deallrad & re taitnium a h-oighi
Rucadh an ingen acétair iarna breith cu mac marbh na rigna & o ra-siact anal na h-ingine in mac ad-racht a bas
LUIDH iar sin in drai cona chumail & cona ingin i crich Connacht ár do Connachtuibh a mháthair a athair immorro don Mumain n-araili laithi do-luid in cumal do bleagun a bo & for-facuib an ingin 'na h-oenar 'na cotlud ina tigh
At-conncatar araili com-fhoicsig in tegduis i raibhe an ingen for lasad co n-derna aen-breo dhi o thalmain co nem
In tan tancatar do cabair an tighi ni ro artraig in tene acht ro raidset ba lan do rath in Spirta Noeimh an inghean
Laithi n-ann deisidh in drái cona chumail i n-araile inadh co n-acatar in cannadas bui for cenn na h-ingine for lasadh
O ro shínetar a lama cuige ní ro artraigh an tene
FEACHT ann ro cotail in drai co n-aca triar cleirech ind etuighibh taitnemachaib cu ro imretar ola for cenn na h-ingine cu ro fhoirbhthighset ord in baitsi on beus gnathach
Tri h-aingil insin
Adubairt an tres aingel risin drai ba h-e ainm na h-ingine Sancta Brigida .i. noem Brigit
Ad-racht an drai & ro innis inní at-connaic n-araili lo ro-clos guth na naidhen oc diucaire & iss ed ro raidh:
‘Meum erit hoc’ .i. bidh leam so
O ro-chuala an draIsin iss ed ro raidh:
‘Comaillfider inní at-beir an ingen .i. bidh leam an ferann iar-dain’ et iss ed on ro comhailled
O ra-chualutar aitreabhthaigh an feruinn sin ro fhuacratar in drai as in tir gu n-dechaid-siumh dochum a athardha fein
Ro alt tra in noeim-ingen-so .i. Brigit o chomairbhirt bid ecsamail fria a comaosu áir bithe ina cech náidhi
Ni thoimhleth biadh n-eisidan
No frithbhruidheadh biadh in druadh & no sceidhed
Ro imraith in drai cidh ro m-bui an ingen
Doigh lais ba h-inglaine & corpad a bhidh
Ro erbh iar sin bhoin n-o dheirg do bleagun foleith do Brigit & ro leic bhannscail n-irisigh dia bleagun
Toimleth an ingen noebh sin & ní sceidhed
Ro alt iarum an ingen noeb-sa gur' bó timthiridh et cech ní risi comhruicedh a l-lamh no fhoirbreadh
No lesaigheadh na caercha: no shasadh na h-elta: no bhiathad na bochta
O tháinic calmatus & nert & meit do Brigit accobhrastar techt do torruma a h-athardha
Ro fhaidh in drai techta co Dubthach ar co tissed ar cenn a inghine
Tiaghait na techta co Dubthach & innisit fearta & mirbuili na ingine
Teit Dubthach & ba failid leis
Do-roine in drai failti fris & do-ratt a ingin soer dhó
Tiagait iar sin Dubthach & Brigit dia tir i crich Ua bh-Failghi & a muime malle fria Brigit cu ro ghab galar a muime ar toidhecht cor'
faidhed Brigit & ingen aile do chuinghidh dighi do coirmm dhí co araile fer oca n-dernadh fled mhor
Baethchu a ainm-sidhe
Do-rat era for Brigit
Taraill Brigit iar sin co araili topur gur' lin leastar as & ro beannach cu ro soudh i m-blas corma & do-bert dia muime & ba oghshlan fo cedair
In fhleadh immorro icár'
h-eimdhed isi tiagur dia h-ól & ni frith banna dhi
FEACHT da n-dechaid Dubthach ar turus cu farcuibh a ingin ica mhucaib co tancatar da meirlech cuice co rucsat da thorcc don tred
O dho-chuatar treall iar sin cond-ric Dubthach Benais na muca dhibh
Do-thaet iarum co Brigit ‘In marut na muca a ingen’? ar Dubthach
‘Airim lat’ ar Brigit
Ro airimh Dubthach na muca & ni teasta nach muc dibh
Nir' bho cian iar sin tainic áighe uasal do tigh Dubthaig co n-dernad fóidhi dó co tartad coic thocta saille do Brigit da m-berbad
Do-choidh Dubthach amach
Do-thoet cu goirt ellscothach isin tech co Brigit
Do-rat Brigit dó in coiced tocht saille ar trocaire
Nir' bo saithech in cu dhe
Do-rat Brigit tocht aili dhi
Doigh le-si ba codlud don aighidh & nír' eadh on
Tainic Dubthach & ro raidh re Brigit:
‘In ro bhearbhais in t-saill & in marat na h-uronna’?
‘Airimh-si iat’ or si
Ro áirimh Dubthach
Ní testa ni dhibh
At-cuaid in t-áighi do Dhubthach a n-do-roine Brigit
Ni ro chaithset na h-aighidh in biadh-sin ár ro batar eisinnraic acht ro fodhladh do bhochtaib & aidhilcnechaib
FEACHT ann do-rothluigh araili bannscal irisech co tised Brigit le i Magh Life ár ro bui coimhthinol senaid Laigen ann
Ro foillsighedh d'espoc Ibhair bai isin dail Muire Ingen do thecht isin dail
Teit in bannscal arnamharech & Brigit maille fria docum na dala
Is ann ro raidh espoc Ibhair:
‘As i so in Mhuire ad-connac-sa’
Ro bennachsat in uile shlógh inhi noemh Brigit conad h-i Brigit Muire na n-Gaeidel o sin ille
Iar sin do-chúaid Brigit do torruma a máthar bui i n-doeire
Is amlaid ro bhui in máthair a n-indlobrai ara cind-si & bui for airghi & da bai dhec aice & si oc tinol ime
Ro fhoghuin immorro an ingen co h-umail tar eis a máthar & ro gabh for leasugud na h-airghi
In maisdred do-ghnith no rannadh a n-dibh cuibhrennaibh dec i n-anoir in da esbal dec in Coimdhed & ro shuidhiged in treas cuibrinn dec cu m-ba mo inás cech cuibhrenn i n-anoir Crist & do bereadh do bochtuibh & do aigheadhuib arat-bereadh-si bidh Crist i persoin cech aighedh irisigh
Ba h-ingnad lesin m-búachail sin co n-dechaid la do acallaim in druadh
Ro fhiafraig in drai & a ben:
‘In maith leasaighius an ingen’?
Tainic ann na bu
‘Is maith’ ar an buachail
‘Am buidhech-sa cipinnus & at reamra na laeigh’ ar ni ro-lamhair cassait Brigte 'na h-ecmais
Do-chuaidh in drai & a sheitig don airghi & rusc mor leo a rabhutar ocht n-duirnn dec dia linad do Do-rine Brigit foilti friu & ro innail a cosa & do-rat biadh dhoibh
Is ann adubairt séitigh in druadh re Brigit:
‘Is do thancamur dia fhis in ro gab greim inni ro h-erbad friut fil ocut do im’?
Ni raibhi immorro aici-si ind erluime acht torad cu leith maistertha
Do-chuaidh iar sin Brigit isin cuili & iss ed ro raidh:
AMO ruire-sea conic inna h-uili-sea bennuch a Dhe nuall gan gheis cot laim dheis mo cuili-se!
Mo chuili-sea!
cuile Fiadhat finn cuili ro bennach mo Rí cuile ica m-bí Tic Mac Muire mo chara du bennachad mo chuile flaith in domain co h-imeal ron-be immet la suidhe
tuc leath torad maistirtha aniar
Ro fhaitbheastar ben in druadh & iss ed ro raidh:
‘Is maith do linadh ruisc mhoir in cobhes ime-sea’
‘Linaidh bhur rúsc’ ar Brigit ‘& do-bera Dia ní inn’
No theigheadh si beous ina cuili & do-beread leath torad gacha fechtais le aisdi & do-gheibedh rann dona rannuibh út ag dul siar
Dia tucdais dano a raibhi do rus-cuibh oc feruibh Muman di no linfad iat uile
Ro adhamhraig an drai & a ben an fhirt ad-conncatar
Is ann at-bert in drai re Brigit:
‘In t-imm-sea & na bu ro blighis eadpruim-si duit et ni bhia og foghnam dam-sa acht foghuin don Choimdhidh’
Ro raidh Brigit:
‘Ber-si na bu & tuc dam-sa soer i mu mháthar’
Do-raidh in drai:
‘Ac sud do máthair soer dhuit & na ba & cibedh at-bera do-g énsa’
Ro fhodhuil Brighit iar sin na bu do bhochtaibh & aid-hilcnechaib & do-baistedh in drai & ba h-irisech & ba i comhuitecht Brighdi co a bhas
Tainic Brigit iar sin & a máthair le co tegh a h-athar
Cacha bh-faghbhaitis immorro a lamha-si do chrudh & bhiadh & airilliudh a h-athar do-bereadh do bhochtaibh & aidilcnechaib in Coimdhed cur' bhó dimdhuch a h-athair dhi aire sin cu ro acobhrastar a reic na h-i noemh Brighdi
Luidh i carbat & a ingen malle fris & adubairt:
‘Ní ar anoir ná ar chataidh duit dot-berur isin carput acht is dod breith dot reic & do bleth bron do Dhunlaing mac Enna do righ Laigen’
O rancatar co dun in righ luid Dubhtach isin n-dun cusin righ & fácbhais a claidhiub i bh-fail Brigte isin carput
Do-thoet clamh co Brighit & aitchidh ainm n-De re Brigit um ní do tabairt do
Tairberidh Brigit claidiub a h-athar dhó
Raidhidh Dubthach risin righ iar toid-hecht anunn:
‘In cennechtha mh' ingen dím’?
‘Cidh ara reccai h-ingin fein’? ar Dunlaing
‘Ni anse’ ar Dubthach ‘ar bheith ac reic mh' indmhais & ica thabairt do droch-dhainibh truagha’
‘Tucthar cucainn con n-fhacamar’ ar Dunlang
Teit Dubthach ara ceann
O rainic do bhai oc fegad in charbait ocus ni fhacai a claidiub
Ro fhiafraig do Brigit cid do-roine don claidib
‘Do-ratus’ ar Brigit ‘do bhocht tainic dom ghuidhi’
Ro fhergaigh Dubthach gu mor friasi ar an claideb do tabairt i l-leth n-aili
O thainic Brigit i fiadhnusi in rig raidhis in ri:
‘Cidh ara n-gatai crodh & airilliud h-athar & anas mesa ann cidh ara tucuis in claideb i l-leth n-aile’?
Is ann ro raidh Brigit:
‘Ro-fhitir Mac na h-Ingine diamadh leam-sa do commus-sa cot uile innmhus & cot Laighnibh uile do-bherainn don Coimdid na n-dulai’
Do-raidh an ri re Dubthach:
‘Ni comadhais dún cunnradh na h-inghine-sea ár is uaisli a h-airilliudh fiadh Dia innámne’
Conud amluidh sin ro soerudh Brigit dia dáire
Nir' bo cían iar sin cu táinic araile fer sochenelach go Dubthach do chuingidh a ingine
Ba tol do Dubthach & dia macuibh in ní sin
Ro opastar Brigit immorro
Do-raidh brathuir dia braithribh ria-si:
‘Is esbach in t-suil glan fil at cind-sa gana beith for adhart i bh-fail fhir eicin’
‘Ro-fhitir Mac na h-Inghine’ ar Brigit ‘ni beodha dhun massi do-beir pudhur foruinn’!
Do-rat iarum a mer f'on suil co nas-tall as a cinn cu m-bui for a gruaidh
O 't-connaic Dubthach & a braithre sin ro gheallsat nach ebertha ria-si dul co fer acht an fer budh mhaith le fein
Tuc Brigit annsin a dernainn fria a rosc & slanaighter fo chétair Brigit & araili ogha maille fria do ghabail chaille o espoc Mel i Telcha Mhidhe
Ba faeilid sein Anais Brigit for umhaloit co m-bad h-i déidhinach for a tartta caille
At-racht columa teintidhi dia cinn cu clethe na h-ecalsa
Is ann ro raidh espoc Mel:
‘Tair a noem Brigit co ro sentar caille for do chenn riasna h-oghuibh aili’
Is edh do-rala ann tria grasa in Spirto Nóimh gradh n-esbuic do eirleghiunn for Brigit
As-bert Mac Caille nar' bho ord gradh n-espuic for bannscail
Adubhairt espoc Mel:
‘Ni leam a commus
O Dhia do-ratad in anoir-sin do Brigit seoch cach m-bannscail’ conidh anoir espuic do-berat fir Eirenn do comarba Brigte o sin ille n-ochtmadh uathaid ro genair Brigit i cedain sainriudh: i n-ochtmad dec ro gabh caille: i n-ochtmad do-choidh docum nime: i n-ochtmad ro coisecradh Brigit fo lin ocht m-biaidi in t-soiscela ro comallastar & biaid in trocaire do-roega Brigit dib-saidhe
FEACHT o ro chomfhoicsigh sollaman na casc duthracair tria dhesheirc coirm do denamh dona h-ecalsaibh imdhaibh ro batar impe et ro bhui terca arbha in inbhuidh-sin h-i Midhe & ni ro thecht Brigit acht oen-criathar bracha
Ni rabhutar dano leastair ac muinntir Brigte acht da lothar
Do-ratsat a m-braich isin dara lothar
Ro linsat araile don chuirm
Ro fodhlad iar sin o Brigit in chuirm do n-ecalsaibh dec bh-Fer Tulach cu ro fherastar toradh in oen-mheich bracha iat tre shobharthan Brigte o chaplait co minchaisc
FECHT ann do-luidh araile clamh co Brigit do chuinghidh bhó
Do-raidh Brigit ris:
‘Cia dhibh is ferr lat bó do breith leat no h-íc don claimhe’?
Do-raidh in clamh ba ferr leis a ícc on claimi ina do-bertha righi in domuin dó
Do-roine Brigit ernaighthi co Dia cu ros-íc in clamh & ro fhoghuin do Brigit iar sin
ARAILE caillech do muinntir Brigte do-rala a n-galar trom cu ro mhianaigh leamhlacht
Ni tharla bo isin recleis ind inbhaidh-sin cu ro linadh leastar lan d'uisce do Brigit cu ros-bennach cu ro soudh i l-leamhnacht
do-rat don caillig & ba h-oghshlan h-i fo cedair
O dho-cuaid immorro clu & oirrdhercus Brigte fo Eirinn tancadar da dhall do Bretnaibh & clam ica remthus dia n-íc co Brigit
Do-raidh Brigit:
‘Bídh imuigh colleic cu ro a in ceileabhrad’ ár deinmnedhaigh iat-sein
‘Ro ícais daine dot cheniul fein ané & ní ro fuirighis cen co n-icai sinne inniu’
Do-righne Brigit ernaigthi & ro h-íctha a triur fo cétair
O ro forbhudh sollaman na casc do-fhiafraig Brigit dona h-inginaib in roibhi fuidheall acu o linn na cascc
Do-raidhset na h-ingena:
‘Do-bera Dia’ ol siat
Is annsin tainic dias ingen istech & dronglach lan d'uisci leo
‘Ro-fhitir Mac na h-Ingine ata maith ann’ ol Brigit
Doigh le-si comad coirm
Amal adubairt sIsin ro soud a coirm toghuidi fo cedair
Do-ratad iar sin d'espoc Mel & dona h-oghuibh arcena
ISANN aimsir cétna tainic galar sula do Brigit & ba tiachair le a cenn cu mor
O ro-chuala espoc Mel sin iss ed ro raidh:
‘Tiagham aroen do cuingidh legha cu rot-léicter fort cenn’
Do-raidh Brigit:
‘Min badh anumhaloit duit-si ni bhudh ail dam-sa liaigh corpdai etir acht araidhe do-ghenam anní at-bera-sa’
O ro batar oc imthecht do-rochair Brigit as a carput co tarla a cenn fria cloich cu ro crechtnaiged cu mor & cu ro theiper in fhuil
Ro h-icta dano don fuil-sin di bannscail amhlabrai ro batar for in conair
Do-rala dhoibh iar sin for a set in liaigh ica rabhatar iarraidh
O ro fhegh-sidhe in crecht at-bert:
‘Ni ro chuingea-sa liaigh aili o so amach acht in liaigh rot-íc don cur-sa; ár cia no bheitis leagha Eirenn icot leighius ní dingnidis ni bhudh fherr’ conad amhlaid sin ro slanaighedh Brigit
FECHT ann do-rala ri Teafa i comfhocraibh doibh ar fleidh
Bai leastar cumdachtta i l-laim in righ
Gabhais araile fer anfhaitech as a laimh cu torchair co n-derna blogha dhe
Do-gabhadh an fer la righ Tefa
Do-choidh espoc Mel dia cuing-hidh & ni h-etas on righ acht a bhas co n-atuigh espoc Mel in leastar m-brisde & tuc leis co Brigit
Do-rat Brigit a h-anal uime & ro h-athnuaighed a cruth ba ferr
Rucadh iar sin don righ & ro fuaslaiced in cimbid
adubairt espoc Mel:
‘Ni h-oram-sa do-roine Dia an firt-sa acht ar Brigit’
FEACHT ann do-dhechaid Brigit do thigh araile oighi .i. Brighit ingen Conaille insin
In t-uisqui do-ratadh dara cosaibh do Brigit iar taidhecht ro íc araili ógh ro bai istigh a n-galar
O dho-chuadur immorro Brighit cona h-oghuibh do chaithium a proinne ro ghab Brigit for fegadh na méisi co fada
Ro fhiafraig an Brigit aile:
‘Cid rathaigi-sea’?
Do-raidh Brigit:
‘At-ciu Deman for in meis’
‘Ro badh maith leam-sa a fhaic-sin’ ar an ogh aile
‘Tabair crois Crist ar h-agaid & ar do shuilib’ ol Brigit
Do-rat in ogh & do-connaic-si in Satan re toeb na meisi a chenn sis & a cosa suas a dhe & a lasair as a craes & as a shroin
Ro raidh Brigit:
‘Tabair freacra duin a Diabuil’!
‘Ni chumngaim a chaillech’! aran Deman ‘gan fregra duit a coimeduidhe timnai De & a trocaireach fri bochto & fri muindtir an Choimdhedh’
‘I Ndis duinn iarum’ ar Brigit ‘cid dia tangais cugaind 'nar caillechaib’?
‘Araile og craibdech fil sund’ ar Deaman ‘is 'na coimiteacht atussa ag furail leisce & maindeachtnaige uirre’
Adubairt Brigit frisin oig h-isin:
‘Tabair cros Crist tar th' agaid & tar do t-shuilib’
Do-ratt fo cetoir
At-condairc an og an torathar n-granna
Ros-gab ecla mor an og o at-condairc an Demon
Adubairt Brigit:
‘Cidh ara n-imghaibhe in dalta icá tai leasugud fria re cian’?
Do-righne inn ogh aithrighi iar sin & ro h-icadh on Demon
Araile bannscal tuc rúsc lan d'ubhluibh co Brigit
Is annsin do-raladur claimh ic faighdhe ubhall co Brigit
Do-raidh Brigit:
‘Tabair dhoibh na h-ubla’
O 't-cuala in bannscal sin ruc a rusc uball chuice & is ed ro raidh:
‘Duit-si fein tucas-sa na h-ubla & ni do chlam-haibh’
Ba tocradh do Brigit tairmeasc na h-almsaine uimpe & ro mallach na cronna dia tucad
O rainic in bannscal da tigh ni fhuair oen-ubhull ina h-ithlainn giar' bhó lan in tan ro fhacuibh & batar etairthigh o sin immach
FEACHT ann do-luidh Brigit co Tefa & sloigh mora 'na comhaideacht & dá clamh 'na diaidh cu tarla deabhaid etarra
In tan rob ail do clamh dibh araile do bhualad ro shec a lamh uasa & ro crap lamh indalanai
Do-ronsat aithrighi iarum & ros-íc Brigit dia claimhe
Do-chuaidh Brigit co araili eclais a tír Thefa do cheileabhrad na casc
Do-raid ban-airchinnech na h-ecalsa fria h-inghenaibh neach dhibh do umhaloit dia dhardáin cennla dona senoiribh & dona dainib fannaibh inlobhraibh batar isin recles
Ni frith nech dhibh don umhaloit
Do-raidh Brigit:
‘Do-gensa aníu in umaloit’
Cethrar do dhainibh galair batar isin recles .i. anbhfabrachta & dasachtach & dall & clamh & do-righne Brigit a fos a cethrar & ro h-ictha o gach teidm bui forru
FEACHT ann do-chuaidh Brigit i n-araile tech for áighidhecht
Do-rala co n-dechaid in muinnter uili immach acht aen-ghilla bec anbhfhabracta & se balbh & ní fhitir Brigit a bheith amlaid
Is ann tancatar áighid co Brigit isin tech do chuingidh bhídh
Do-fhiafraig Brigit don gilla bhalbh út cáit i raibhi eochair na cuile
Do-raidh in gilla:
‘ro-fhetar-sa baile i ta’
Do-raidh Brigit:
‘Eirg & tabair damh’
Ro eirigh fo chedair & ro timthirigh do na h-áigedhaibh
Is A ND
do-rala coimthinol bh-fer n-Eirenn i Tailltin airm i raibhe Patraic & senadh Eirenn uime
Do-cuatar docum na dala Brigit & espoc Mel & fuaratar caingin doilig ara cinn 'san oirechtus .i. araile ben ruc leanbh ann & is ed ro raidh cor' bhó la h-espoc m-Bron do muintir Patraic an leanp
Ro diult espoc m-Bron nar' bo lais
Tucadh in ceist-sin co Brigit dia tuaslucud
Ro fhiafraig Brigit don mhnai cia o ra coimprestar a gein & do-raidh ria ná h-abradh breic
Do-raidh in ben:
‘is ó espoc Bron’
Ro lín att & borrfad a tenga ina cinn cu na caemnacair labhra
Do-rat Brigit airdhi na croichi dar ghin na náidhiun & ro fiafraig:
‘Cia h-athair’?
Do-fregair in naeidhi:
‘Duine duthair deroil fil a n-imeal ind airechtais is e sin m'athair-si’ ro saerad espoc Bron amlaid sin tre rath Brigte
Is A ND
sin do-chuaidh fer ar cenn Brigte co n-dighsedh do coisecrad tighi nua do-righned aige
O ro erlamhaigh biadh do Brigit is ed ro raidh Brigit re a h-ingena:
‘Ni h-adha dhúin biadh ind fhir genntlidi sea do tomailt ár ro fhaillsigh Dia dam-sa na ro baisted etir h-e’
O ro-chuala in fer maith sin ron-gaibh congain cridhi & ro baist espoc Bron
Iar sin ro for-congair Patraic for Brigit & for a comharba co nach beth do gres gan fer graidh 'na comhuidecht
Is aire ro ghabh Nat Fraich gradha sacairt
I Sinn aimsir cétna tuc fer do dheiscert Breagh a mháthair for a mhuin co Brigit dia h-íc ár ba h-anfhabrachta co ros-lai dia mhuin for foscad m-Brigdi & o tharaill in foscudh rob óghshlán acétair n-ARAILE aimsir ann ad-conncatur Patraic chuca
Senadh mor maille fris
Do-raidh Lassair re Brigit:
‘Cidh do-ghenam frisin sochaide tangatar chucaind’?
‘Cidh do biudh fil ocuibh’? ol Brigit
‘Ni fhil’ ar Lasair ‘acht aen-chúra & da bhairghin déc & becan loma’
Do-raidh Brigit:
‘Ata maith ann
Do-gentar proicept bhreithre De dhun & non-sasfaiter uadh’
O thairnic do Phatraic in proicept tucad an biadh co Brigit dia roinn & ro bennach & ro sasta in da phopul De .i. samad Brigte & samad Pátraic & ro ba mhó cu mor a bhfuidheall ina in t-adbar ro bhai ann ar tús
ARAILI fer ro bhai i cill Lassaire & ro bui a ben occá fhacbhail & nís-geibheadh cuit na codlad imailli fris cu tainic co Brigit do chuinghidh eptha cu ro charadh a bhen h-e
Ro bennach Brigit usqui dhó & is ed at-bert:
‘Tabair in t-uisci-sin tar in tech & tar bhiadh & tar digh dhuibh fein & tar an leapuid a n-écmais na mna’
O do-ríne amhlaid do-rat in ben sheirc n-dímhoir do-som conná faghbhadh bheith 'na ecmais cidh i l-leth in tigi fris acht for a leath-laim eiccin
Laa n-ann do-chuaidh-sium for turus & ro fhacuibh in mnai 'na codladh
O ra dhuisigh in ben at-racht co h-anbhfhail & do-chuaidh a n-degaid an fhir cu bh-facuidh uaithe h-é & gabhal mhara etarra
Ro ghairm sí a fer & iss ed ro raidh no ragad isin fairrce mina thised som cuice
ARAILE bannscal d'Uib Maic Uais tainic do fhaighdhe co Brigit & bui i tercu do gres roime sin
Co tard Brigit a criss di & adubairt Brigit gibe teidm nó galar cusa m-bertha no ícfad; & do-ronta samlaid conadh amlaid sin do neth a bethamhnus o sin imach
FEACHT ann tancatur caraid co Brigit araile sollumun & edhpairt leo co farcabhsat a teach dia n-eis cen choimhetuidhi
Tancatar merligh iar sin & tallsatar na damhu ro bhatar isin tigh
Ad-racht abhunn Life friu cu tardsat a n-eduighi for adharcuibh na n-dam cu ra impaset na daim otha sin cusan inad a m-bui Brigit cusna h-étaighibh leo
FEACHT aili luidh Brigit: i Magh Lemna do acallaim Patraic
Bui ic procept shoscela and
Is ann sin ro chotuil Brigit risin proicept
At-bert Pátraic:
‘Cidh ar ro codlais’?
Ro slecht Brigit fo tri & ro raidh:
‘Fís at-connac’ ol sí
‘Innis in fhís’ ol Pátraic
‘At-connac’ ol Brigit ‘cethra h-arathra anairdeas ro airsetar an indsi uile; & resiu thairsedh a silad ro aipthighedh in bhuain & tancatar topuir gheala & srotha taitneamacha as na h-etrighibh
Eduighi geala um na síltoiribh & um na h-aireamnaibh
At-connac cethra h-arathru aili atuaidh ro airset an indsi tarrsna & ro soeiset an bhuain doridhisi & ro fhas in corcai ro shilsat fo chedair gur'
bo h-abaidh & tancatar srotha duba as na h-eitrighibh & eduighi dubha um na siltóiribh & um na h-airemhnaibh’
‘Ni doiligh sin’ ol Pátraic
‘Na h-arathru toisecha ad-connacuis misi & tusa sin silmaid cethir leabur in t-soiscéla co silad irsi & creidmhe & crabhuidh
An bhuain at-connacais na h-íí thecat docum n-irsi & creidmhe sin trianar fhoircetal-ne
Na ceathra h-arathra ad-connacais atuaidh na saebh-fhoircetlaidi & na bregaire sin laifid dar cenn in forcetul shílmid-ne’
FEACHT do Brigit a n-Ard Macha do-lluidh dias secce & dromlach uisce forro
Tancatar do bennachadh do Brigit
Do-rochair in dronglach dia n-eis & do-chuaidh druim tar ais otha dorus ratha co Loch Lapháin
Acht ni ro brisedh & ni thorchair banna aisdi
Ba follus do chach bennachad Brigte forro
Iar sin adubairt Pátraic:
‘Fodhail ind uisqui for Ard Macha & for Airthera’ & ro-icadh gach n-galar & gach n-ainces bui isin tir Brigit i crich bh-Fer Rois d'fuascalad chimedha bui isin crich
Do-raidh Brigit:
‘In lece orum-sa in cimid út amach’?
As-bert in ri:
‘Gia no berthea dam-sa righi bh-Fer m-Breagh uili ni thibhrinn duit in cimid acht na dighis-sea fó era do-berthur anmchoimhet oen-oidhche erut-sa dhó’
Ro artraigh Brigit deodh lai don cimidh & do-raidh fris:
‘In tan tuaslaicfiter in slabradh dhit geibh in n-ymmonn so & ela for dha laimh dheis’
Do-gniter amlaid
Elaid in cimidh la breithir m-Brigdi
FEACHT do-luidh Brigit tar Sliabh Fuait
Bui dasachttach issin t-sleib no oircedh na cuitechtna
O 't-conncatar na caillecha h-e ros-gabh ecla & uamun mor iat
Adubairt Brigit risin n-dasachtach:
‘O dhat-rala ann pritchai breitir n-Dé dhun’
‘Ni cumngain’ or se ‘gan umhaloit duit ár it trocar fria muinntir in Coimded etir truagha & bhochta’
Is ann sin do-raidh in dasachtach:
‘Car in Coimdi a chaillech & not-carfa cach
Airmhitnigh in Coimdhe & not-airmhitnighfea cach
Ataigh in Coimdid & not-atuighfea cach’
FEACHT do-ghuidh a h-athair naemh Brigte co n-dighsed co righ Laigen .i. co h-Ailill mac n-Dunlaing do chuinghidh dilsighthe in chlaidhib do-rat dó fecht aile
Do-thoet Brigit ar forcongra a h-athair
Tainic mogh don righ do acallaim Brigte & adubairt:
‘Dia nom-soertha don fhog-namh ica tu don righ ro budh am cristaidhi & no fhoighenaind duit-si & don Coimdhidh’
Luidh Brigit isin dun & conatuigh di ascaidh cusin righ .i. dilsiugud in claidib do Dubhtach & sóire don mhogaid
‘Cidh ara tiber-sa sin duit-si’? aran rígh
‘Do-bérthar clann t-soineamhail duit’ ar Brigit ‘& righi dot macaib & nemh duit fein’
Adubairt in ri:
‘Flaith nimhe ár níis-faicim nís-chuingim
Righi dano dom macaib ni chuinghim ar am beo fein ar aird ann ár gniat cach a aimsir
Tabair dhamh cena fot soeghuil a righi & cath-bhuadhaighi for Leth Cuinn ár is menic cocadh eadrainn’
‘Do-berthar’ ar Brigit & isedh ón ro comailled ár cath ro mhebadh roime ind Eirinn & a nai a n-Albain tria bennachtain Brigte
Tancatur h-Ui Neill i Laighnibh iarna ecaibh-sium
Tucsat Laighin a corp docum in chatha cu ro mhebadh rompa fo cedair
FEACT do Brigit ica caerchuibh isin Currach co n-acai mac leighinn ana rith sece .i. Nindedh scolaighi esein
‘Cidh dot-gní anbhfhorusta a meic leiginn’! or Brigit ‘& cidh innsaighi amlaid sin’?
‘A chaillech’ ol in scolaighi ‘teighim docum nime’
‘Ro-fhitir Mac na h-Inghine’ ar Brigit ‘is mo-ghenar theit in turus & ar Dhia dena ernuighthi leam-sa cu rab reidh dham dhul’
‘A Chaillech’ or an scolaigi ‘nochan-uain dam ár atat doirrsi nimhe osluicthe innosa & ad-águr a n-dunadh frium
No mas acom thairmesc dhuit guidh in Coimdhe leam gurub soraidh dhamh dul docum nime & guidhfet-sa Dia fort-su cu rob reidh dhuit & co r-ruca il-mhile lat docum nime’
Ro ghabh Brigit pater leis & ba craibhdhech o sin imach & is h-e do-rad comman & sacarbhaic dhi iardain
Conid as sein do-rala cumthanus mac leighinn in domuin re Brigit co tabair in Coimdhi doibh tria atach Brigte gach maith fhoirbhthi chuinghid
LUIDH Brigit co h-espoc Mel co tised do thorainn a cathrach dhi
O do-chuatar iar sin co dú i ta Ceall Dara inniu ba h-í sin inbhuidh do-rala Ailill mac Dunlaing & cét marclach do fhinnchaeluch leis dar lar Cille Dara Tancatar dano inghena o Brigit do chuinghidh neich don caelach et do-ratad era forro
Ro beanaid na h-eich fo a marclaighibh fria lar
Ro gabhtha iarum suinn & slipredha dhoibh & ni errachtatur no gur' eadbair Ailill in cét marclach do Brigit
Conid de do-ronad tech mor sancta Brigte i Cill Dara & is e Ailill ros-biath na soeir & ros-íc a dulchinne
Facbhais Brigit cu m-badh o Ailill mac Dunlaing no bheth righi Laigen co brath
FEACHT ann tancatar da clamh co Brigit do chuinghidh almsaine
Ní rabha araill isin coitcenn acht aen-bhó
Do-rat Brigit dona clamhaib in m-boin sin
Do-rinne in dara clam atlugudbuide don Coimdhidh
Dimdach immorro in clam aile ár ba diumsach
‘Do-choidh’ ar sé ‘cid mh' airi-si m'oenar ria boin n-ice aníu dano ni rom-comhairmeadh-sa riam etir celiuda Dé & bhochta & lobhrai
Ni bhiu dano i commaidh imon m-boin-sea’
Do-raidh Brigit risin clamh n-umhal:
‘Ansa i bhus co bh-faghthar ní dhuit & teit as in clamh dimsach út guna bhoin’
Is ann sin tainic fer co Brigit gu m-boin leis di co tard don clam umal
O dho-chuaidh immorro for set in clam diumsach forfheimidh imáin a bhó a oenar co tainic for cula co Brigit & co a fher cumtha co raibhi ic glamhudh & ic imdergad Brigte
‘Ni ar Dhia’ ar se ‘do-ratuis t'eadhpairt acht is ar lisdacht & tromdhacht rot-gaibh frium-sa’
Tiaghuit iar sin in da clamh cum na Berbha
Ad-racht inn abunn Elaidh in clamh umal cona bhoin tria bennachtain Brigte
Tuitid in clam diumsach cona bhoin for a tharr risin n-abhuinn cor' baithedh
FEACHT ann tainic righan Crimhthain mheic Enna Cennsealaig rí Laigen & slabrad aircit le i n-edhpairt do Brigit
Fuath deilbhe duine isin dara cenn de & ubhall aircit isin cinn n-aile
Do-rat Brigit dona h-oghuibh
Ro thaiscset na h-ogha gan fhis do Brigit ár ba mor no ghatadh a crodh & do-beiredh do bochtuibh
Do-riacht clamh co Brigit cu tard Brigit in slabhrad dhó cen fhis dona cailleachaib
O ro-fhedatar na h-oghu is ed ro raidhset co bh-fheirg & lonnus:
‘Bec a mhaith duinne’ ar siat ‘do trocaire-si do chach & sind fein i riachtanus a leas bhidh & eduigh’!
‘Ataidh for antacadh’ ol Brigit
‘Eirgidh isin eclais in baile a n-denaim-si ernaigthi & fo-ghebhthai ann bhur slabhrad’
Do-chuatar la Brigit
Gia do-ratad do bocht fuarutur na caillecha in slabhrad
FEACHT ann tainic ri Laigen d'éistecht re proicept & ceileabhradh dia casc cu Brigit
Iar bh-fhorbhudh an cheileabhraidh do-chuaidh in ri for sed
In tan do-chuaidh Brigit do chaithimh a proinne adubairt Loman clamh Brigte nach caithfedh ní no gu tuctha dhó armghaiscedh righ Laigen etir ghai & sciath & claideb cona bheirt foithibh
Do-chuaidh techtaire o Brigit a n-diaidh in righ
O mhedhon immorro cu nonai don righ for merugud & ní rancatar oen-mhile ceimenn co tuc in t-armghaisced uadha & co tucadh don clamh
FEACHT ann at-connaic Brigit araili duine secce & salann for a mhuin
‘Cidh fil fort mhuin’? ol Brigit
‘Clocha’ ol an duine
‘Bidhat clocha dano’ ol Brigit
Do-ronta fo chedoir clocha don t-salann
Tainic doridhisi an fer cétna sech Brigit
‘Cidh fil fort mhuin’? ol Brigit
‘Salann’ ol se
‘Bidh salann dano’ ol Brigit
Do-ríne fo chedoir salann dona clochaib tre breitir m-Brigte
FEACHT ann tancatar dá clamh co Brigit dá n-íc don claimhe
Adubairt Brigit risin dara clam nighi araile
Do-roine amhlaid
‘Dena-sa’ ar Brigit risin clamh aili ‘fosaic & nighe h-fir cumtha amal do-roine-seom umhaloit duit-si’
‘Acht airet co n-facamar’ ol se ‘ni co n-faicfium
Cidh on in coir lat-sa a chaillech mhisi slan coam ballaib nuidhibh & com etach nua do nighi in claim granna út & a bhaill dubhghlasa ic toitim de?
Ni fiu leam-sa in nos a leitheit sin’
Ro nigh immorro Brigit fein in clam umul truag
Adubairt in clam dimsach ro glanad ar tus on claime:
‘Atar leam-sa’ ol se ‘is oeible teined mhoidhid triam croicenn’
Ro linadh h-e do claime o a mhullach co a bhonn ara anumaloit
FEACHT ann do Brigit oc techt do laimh in espuic cu tarfas di cenn puic do beith annsa chailiuch oifrinn
Ro opastar Brigit in cailech
‘Cidh ara n-opai’? aran fer graidh
‘Cenn puic foillsighter dam ann’ ar Brigit
Ro ghairm in t-espoc in gilla tuc ind imaltoir & adubairt ris tabhairt a choibhsen
‘Do-chuadhus’ ar in gilla ‘i tech a n-gabhar puic cu tallus poc méth as & ad-uadhus mo sáith de’
Ro phend in gilla & do-roine aithrige
Do-chuaidh iar sin Brigit do laim & ni co n-facai in fuath
FEACHT ann tancatar áighidh co Brigit: at iat uaisli craibdecha .i. na secht n-espuic fileat a tilaigh ind airrter Laigen
Is ann sin for-congair Brigit for araili fer dia muinntir techt dochum in mhara co n-dernad iasgach dona h-aighedhuibh
Teit in fer & a mhurgha lais & tecmhaing ron dó
Saidhidh inn in rónghai & cenglaid a theit dia laim
Tairrngidh in ron leis in fer tar in bh-fairrce co traigh mara Breatan cu bh-farcuibh annsin h-e for carraic iar m-brisiudh na téta
Ro cuired dano in ron for culai & a ghai ann cu ro laa in mhuir h-e forsin traigh ba comfhocraibh do Brigit
Do-ratsat immorro iascaire Bretan curach do iascaire Brigte o ro indis a scela dhoibh
Tainic iar sin tar muir co bh-fhuair a ron i traigh mhara Laigen i bhus co ruc leis co h-áigeda Brigte
Isin maduin do-chuaidh tar muir & do-rocht dar muir m-Breatan doridisi dochum Brigte medhon lai
Ro mhorsat na h-aeighedha & in slúag arcena ainm De & Brigte triasin bh-firt-sin & triasan n-adhamhra
FEACHT ann do-ghabh mian araile caillech do muintir Brigte im shalann
Do-roine Brigit ernuighthi cu ro soudh na clocha i salann & ro h-icad in caillech
FEACT ann ro bui bachlach do muintir Brigte oc bein chonnaid
Do-rala dho gu ro mharbh peta sinnuigh la righ Laigen
Ro h-irghabhudh in bachlach lasin righ
Ro fhor-congair Brigit for an sinnach taidhecht as in caillid
Tainic dano cu raibhi oc cleasaibh & oc cluiche dhoibh & don righ la forcongra Brigte
O dho-roine in sinnach a ghnímha do-chuaidh fon coill slan & slogh Laigen etir chois & eocu & chona 'na deghuid
FEACT ann tancatar espuic co Brigit & ni raibhe aice ní do-berad doibh 'ar m-bleagun na m-bó fá dhó
Tucait na bai in treas fecht don baili & rop uilli leo in loimm annsin inas cech m-blegun
FEACHT ann ro bui meithiul ag Brigit ic buain
Feraid fleochud mor i Muigh Life uile & nir' tuit banna ina gort-si
Ba dia fertaibh immorro ro bennach in dall clairenech co tuc a súili dó
FEACHT ann do-rala Brigit cusin m-baintreabthaigh cu ro marb laegh a bo do Brigit & ro loisc a garmain fai
Do-ríne Dia ar Brigit ba h-oghslan in garma arnamharach & bui a máthair og lighi in laeig
FEACHT do Brigit & d'espuc Eirc i Laignibh
Do-raidh Brigit re h-espoc Eirc:
‘Ata cathugud itir do thuaith-si & innosa comraicid’
Adubairt mac-clérech do muintir espuic Eirc:
‘Ni doigh linn’ ar se ‘conid fír sin’
Senais Brigit a ruisc in mac-cleirig
Do-raidh iar sin in mac-clérech:
‘At-cím-si’ ar se ‘mo bhraithre icca marbad innosa’ & do-rine aithrighi moir insin
FEACHT do Brigit oc inghaire chaerach
Tainic gataidhi chuice & tall multa uaithe
Arói ro h-airmhedh in tret & frith na multa a n-oighe tre ernaigthi Brigte
FEACHT do-ríne araile fer do mhuinntir Brigte midh do righ Laigen
In tan tancus dia ol ni frith bainne ann ar ro caithed re Brigit
Ad-racht Brigit do thesarcudh an truaigh & ros-bennach na leastra & frith an midh a comhlanus et ba firt amhra eis-sein
FEACHT ann tancatar na n-espuic a h-Uaibh Briuin Cualunn o Thealaig na n-Espac co bh-fuaratar Brigit i l-luc re toebh Cilli Dara atuaidh
Do-fhiafraig Brigit da coic .i. do Blathnait in raibhe biadh aice
Adubhairt nach raibhe
Bá nár la Brigit gan biadh aice dona noemhuibh & ro ghuidh in Coimdhe co dicra co n-debairt in t-aingel ria na bai do bleaghan in tres fecht
Do-bligh Brigit fein na bu gur' linsat na dabhcha donn ass & ro linfatis cidh leastra Laigen uili co n-dechaid in loim tar na leastraibh imach co n-derna loch dé unde Loch in Ais .i. Loch Leamhnachta inniu
Ro morad ainm De & Brigte dhe sin
Ár cach ní con-aighedh Brigit forsin Coimdhi do-berthe di fo cétoir ár ba h-e a sainnt: sasad bocht dichur gacha documla air-chisecht gacha truaigh
Ni raibhi immorro bhudh naraighi na bhudh fhele na bhudh cennsa na bhudh umla na bhud cunnla a bud cuibdi ina Brigit
Ni ro nigh riamh a lamha na a cosa na a cenn etir fhiru
Ni ro dhech gnuis fherscail
Ni labhradh cen loisi
Ba h-aintech ba h-annac ba h-ernuightech
Ba foidhidech
Ba foilidh i timnuibh De
Ba cobhsaidh
Ba h-umhal
Ba dilghed-hach
Ba dercach
Ba comra choisecartha coimeta chuirp Crist & a fhola
Ba teampul De
Ba righshuidi tairismhe don Spírut Noebh a cridhe & a menma
Ba diuid & ba toirrsech do truaghaibh
Ba h-edrocht i bh-fertuibh & mirbuilibh
Is airIsin is é a h-ainm itir duilibh colum etir enuibh finemain itir fhedhaibh grian etir rennuibh
Is é athair na noem-oighi-sin in t-Athair nemhdhai
Is é a mac Ísu Crist
Is é aoidi in Spirut Noem conid aire sin do-ghní in noemh-ogh-sa na mirbuile mora & na ferta diairme
Is í furtachtaiges da gach aen bis a cuimgi & a n-guasacht
Is h-i tracthus na tedhmanna
Is í tairnes feirg & anfadh an mhara
Is í ban-taircetlaid Crist
Is i righan in deiscirt
Is sí Muire na n-Gaeidhel
Is e Colum Cille do-righne an imann-sa do Brigit & is a n-aimsir Aedha mic Ainmerech do-roine h-i
ba h-e fath a denmha
Anfud mor tainic do Cholum Cille in tan do-choid tar muir co tarla i Caire Breacan cu ro atuigh Brigit co tised feth dó & co n-ebairt ‘Brigit be bhith-mhaith’
Nó is e Brocan Cloen do-roine & as inann aim-ser a n-dernad & ‘Ni char Brigit buadach bith’
No as triur do muintir Brigte do-roine h-i in tan do-chuatar do Roim cu rochtatar Blasantiam
Co tarla fer do muintir na cathrach dhoibh imuig cu ros-fiafraig dibh in rancatar a leas aighidhecht
Adubratar-som cu rancatar
Rous-fuc leis iar sin dia thigh co tarla doibh scolaigi ar toidhecht o Roimh cu ro fhiafraig dibh can as tangatar & ced ara tancatar?
Adubratar-somh conadh ar áighidecht
‘Is pudhar sin’ ar se ‘ar is h-é bés in fir-sea marbad a aeighedh’ & ro fhiafraighset-som sin tria thinchosc in scolaigi
Tucadh tra neimh doib i linn cu ro mholsat Brigit dia soeradh & cu ro chansat ‘Brigit be bhith-maith’ & &rl Atibhset an linn cusan neim & ní derna pudhur doibh
Tainic iarum fer in tighi dia fegad dus in ros-marbh in neim & at-connaic iat 'na m-bethaid & ad-connaic ingin t-sochraid etarru
Tainic iar sin isin tech & ro bui for iarair na h-ingine & ni fhuair & ro fhiafraig dibh cidh do-choidh an ingen & adubratar-som ni facadur etir h-í
Do-ratad tra cuibrech forro-som co marbhdais iarnamharach mina foilsighdis an ingin
Tainic dano in scolaigi cétna chuca arnamharach dia bh-fis
No cumad h-e Brenainn do-righne in n-imunn-sa
Tainic dano Brenainn co Brigit co bh-fesadh cidh ara tuc in bheist isin mhuir anoir do Brigit sech na noemhu arcena
O ro-siacht tra Brenainn co Brigit ro chuinnigh co tartad a coibhsina cinnus ro bhai gradh Dé oicce
Adubairt Brigit:
‘Tabair a cléirigh do coibhsena prius & do-ber-sa iar sin’
Adubhuirt Brenainn:
‘on lo ro ghabhus-sa crabhudh nocha dechadhus tar n-immairibh cen mo menmain i n-Dia’
‘As maith in coibhsen’ ol Brigit
‘Tabair-si dano a chaillech’ ol Brenainn ‘do choibsin’
‘Do-fhitir Mac na h-Ingine’ ar Brigit ‘on uair do-ratus-sa mu menmain i n-Dia ni thucus ass’
‘Dar linn a chaillech’ ol Brenainn ‘as coir do bhiastuibh gia no berut anoir duit sechainne’
No is é Ulltan Arda Breacain do-roine an ymonn-sa ar molad do Brigit
Ár ba do Dail Concubair do-som & rop edh dano do máthair Brigte .i. Broicsech ingen Dallbronaigh n-aimsir immorro da mac Aedha Slaine do-ronad fesin ár it e ro marbhsat Suibhne mac Colmain Moir for leth-laim Ulltain do-ronad:
Brigit be bhith-mhaith bruth ordhai oibhlech don-fé don bhith-fhlaith an ghrian tind toidlech
Ron-saera Brighit sech dhrunga demhna ro raena remhainn catha gach tedma
Do-rodhbha indonn ar colla cissao an chraebh co m-blathaib an máthair Íssu
An fhirógh inmain go n-ordan adhbhuil bum saer gach n-inbaid lam naemh do Laighnibh
Leth-colbha flatha la Pátraic Primhdhai an tlacht uas lighaib an righan righdha
Ro bet iar sinet ar cuirp a cilicc dia rath ron-braeno ron-saera Brighit
Mor tra do fertuibh & do mhírbuilib fon n-innus sin do-righne in Coimde ar Bhrigit
Is sé a mhet cunná cumhaing nech a fhaisneis acht mina thised aspal fein no aingel De dia fhaisneis: acht cena is lor so ar dheismirecht dibh
O thainic tra cusna deidhinchaibh do Brigit iar fothugud & iar bh-furtacht cheall & eclas & altorach n-imdha iar bh-fertuibh & iar mirbuilibh imdha at lir gainemh mara no renna nimhe iar n-desheirc & trocuire do-ruacht iar sin Nindedh Laimhidhan o Roim Letha
Is aire dano at-berthea Nindidh Laimh-idan frissein ár ni tard a laim fria thaebh o ro ghabh Brigit pater leis
Cunad h-e do-rat comman & sacarbaic do Brigit & ro fhaidh a spírut dochum nimhe
Atait a taisi isna talmandaibh gu cataidh & gu n-ordan & gu n-airechus gu bh-fertuibh & mirbhuilibh
Ata a h-ainim amal grein isin bh-flaith nemhdha etir claiscetal aingel & archaingel
gidh mor a h-anoir abhus coléic bidh mó gu mor in tan ad-rae ina lochrann lainnerdha i comlanus cuirp & anma i mor-dail lai bratha ind oentuidh hyruphin & saruphyn in aentuidh Mic Mhuire óighe I Sann aentuidh is uaisli cech n-aentuidh ind aentuidh na noeim-trinóite Athair & Mac & Spirut Noem
Ailim trocuire De uasail uilecumachtaig tre impidi noeimh Brigte: ro airiltnigim uile in aentaidh sin ra-issam ra-aitrebam in saecula!
Betha Shenain meic Geirrginn
In Spirut naom do roisce cech spirat in Spirut ro lesaigh in eclais cechtardhai .i. petarlaic & nu-fhiadhnaisi o rath ecna & fhaitsine is h-e ro raidh na briáthra-sa a gin in righ-fhatha Dabid meic Iese don molad & don adhamhrughadh fil do Dhia triana noemhu & triana fhirenu amal at-beir
Oen didiu dona naemhuibh & dona firénuibh triasa tainic molad & adhamhragud in Choimdedh fiadh dainibh triasna fertuib & triasna mirbuilib do-roine Dia aire i talmain In noemh uasal airmitnech dia ta lith & foraithmet i n-ecmong na ree-so & na h-aimsire .i. sanctus Senanus espocus
Is ann didiu erdharcaigit in cristaidi lith & sol-lumun a eitseachta inti noeimh Shenan in ochtai Kalainn Marta arai laithe mís grene is indiu arai laithe sechtmaine isin bliadain frecnairc i tam
At-fiadhat na h-eolaig ní do bunad & do gheinemain anti noem Shenan o ghuidhi & o forcetal do rath in prim-fhatha & in aird-espuic innsi h-Eirenn .i. noemh Patraic gein t-Senain & dona mirbhailibh do-rine Dia aire .i. Seanan mac Gerrginn meic Cobhthaig meic Builc meic Dece meic Imchada meic Cuirp meic Roduind meic Luigdech meic Aililla meic Echadha meic Aenghusa meic Fiachra Find meic Coirpri Bhaschain meic Conaire meic Mogha Lamha meic Luigdech Allaid meic Cairpri Croim-cinn meic Daire Dornmair meic Cairpri Finnmhair meic Conaire meic Etersceoil meic Eogain
Coimgheall didiu ingen Ernaig meic Golbine máthair Shenain do Alltraighiu
Do-rairngair immorro in primh-fhaidh & in prim-apstal ro fhaidh Dia do proicept d'feraib Eirenn .i. noemh Patraic gein t-Senain
Air in tan bái Pátraic ic proicept do h-Uaib Figeinti & ic a m-baithius i n-Domhnach Mor tancatar Corco Bhaiscind gona righ .i. Bolc mac Decce mur-choblach mor tar Luimnech atuaidh cu Patraic & ro guidhseat Pátraic fa próicept doibh in la-sin & a m-baisted fo cedair
Do-raidh Pátraic friu-som airisiumh co maduin ár ba scith in la-sin
Ro raidset Corca Baiscinn re Patraic:
‘Ni cumhgamait ar is fas ar crich dar n-eis cen ocu ica h-imchoimhet & ita ar coblach cen nech oca recmait a leas tindenus docum ar criche’
Do-luidh Pátraic iar sin ina carput co faiced cach h-e & cu ro-cluindis a guth & proicept brethri De uadha et ro creitset annsin do Dhia & do Pátraic
Canuid didiu Pátraic in baithius doib forsin abhuinn bui a comhfhocus doibh & baistter innte na sluaigh uile
do-ratsat almsana mora do Pátraic
Bendachaid Pátraic iat-somh & do-raidh cu m-biadh imad ana & innmhusa i Crích Baiscinn co brath
Ro áilset Corca Bhaiscinn for Pátraic toidhecht leo do bendachadh a criche & do baisted a m-ban & a leanamh & a mogad for-fhacsat dia n-eis
Ro raidh Pátraic friu:
‘Nidam uain-siu do thuidhecht libh & imluadh mu mhuinnteri tar in sruth-sa inunn’
Ro raidset Corco Baiscinn:
‘Ata’ ar siat ‘coblach mor linne dod timochar tar in muir & not-berum tairrsi cot uile mhuinnteraib cosaibh tirmaibh & dot-berum aris for culai’
Ro op Pátraic aris dul leo & ro raidh:
‘Ni fhetaim-si’ ar se ‘facbhail na criche i tu no gu tair a coisercadh & a m-bennachad uile’
do-rat Patraic bennachtain for Corca Bais-cinn & for-fhacaib buaidh cabluigh forro
Conid de sin ro chan Pátraic in rann-so:
Ní ró do Chorcco Baiscind ní gó; gen beth cloidim for a cliu ni gébtar riu ni beas mac Do-raidh Pátraic re Corco Baiscinn; ‘In fil i focus duin airm as budh reill damh-sa bar crich co ros-fegainn fein om shuidhi & co rous-bennachainn as in maigin-sin’?
‘Ata eicin’ ar siat ‘in tealach thall’ .i. Findine Pátraic leo iarum for mullach Findine & ro raidh friu:
‘An h-í so bar crich fria Luimnech i tuaidh co rice in n-oician siar’?
‘As si’ ar iat-som
‘In roich’ ar Pátraic ‘in sliabh tall tuaidh .i. Sliab Ellbe i crich Corca Mruadh in Nindois’?
‘Ni roich’ ar siat
‘Ro-sia re m-brath’ ol Pátraic
‘In roich dano bur crich in sliabh thall tair .i. Echtgi i crich na n-Desa’?
‘Ni roich’ ar siat
‘Ro-sia iar cein’ ar Pátraic
Beannachais Pátraic iarum Corca Baiscinn & do-raidh riu:
‘Ni ricthe a leas techt dam-sa libh an bhar tír ár ita gein ocuibh i m-broinn mhna & is dó do-radadh o Dia bur tir-si: is iarnachul bheithi is dó fhoighentai & foighenus in cenel-sa Ua Figennte
Is e bus Patraic duibh
bidh mór a cata in gein gignither lib
Mo-genar bias 'na aircill
ann inis tall tiar a m-beluibh in mara in fil aitreabh innte’? ar Pátraic .i. Inis Cathaigh
‘Ni fhil’ ar siat ‘ar itá peisd adhuathmur innte nach leicc a h-aitreabad .i. Cathach a h-ainm’
‘Is amra’ ar Pátraic ‘an mind ordain & in lia loghmur & in mogh airmitnech sain-shercach oc Dia & oc dainibh in macan gignither ocaibh ár is ara chinn coiméttar talam na h-innsi út i n-óighe ár is ann bias a eiseirghi & eiserghi shloigh moir do noemuibh maille fris’
Is ann sin ro raidh Patraic oc taircetal gene Senain:
Gignidh macan 'san tir thiar isin oilen os aician biaidh Corca Baiscinn fo láimh feruibh macaibh ocus mnaibh
Bid án uasal ordnidi ac Dia ocus ag daínibh: mo-ghenar tuath ocus ceall bias ar cul in meic-sin
Bidh urdraic airmhitnech in mac-sin ar Pátraic ‘uair do-bhera dhoibh sídh co n-imat gacha maithiusa & dichur gach teadhma indlighthigh dia n-dernat reir in meic sin .i. noimh Shenán gu n-dechmhadaib & primitib & almsanuibh do Dia & do Shenán
Mairg dia manchaib immorro do-ghenat aimhreir in meic-sin ár do-bera Dia dighla troma forro in tan sin cu m-bia dith for a n-daínibh & for a n-indilibh & bérthar ith & blicht & gach torad uathuibh iar sin co m-beit fo gorta & dith chu recfa cach a mac & a ingin a crichaib ciana ar a m-bethugud mina rabhut do réir Shenáin
Bidh urgna oirdnidi a clanna isin bith freacnairc dia rabhut da reir’
O ro raidh Pátraic na briathra-sa oc tairchetal gene Senáin & o ra bennach crich Corca Baiscinn faeidhis uasal-shacart & deochan do Romanchaib batar maille fris Maculatus & Latius a n-anmanna immaille re Corca Baiscinn da m-baithius
i n-adaig do-rochtatar co Pátraic is é sin aimser do-pritchaiset iris & creidium Crist & do-ronsat baithius & comna i crich Corco Baiscinn
Is ann dano ro thoghsat na noeimh-sin recles doibh & port a n-eiseirghi do thaeibh puirt Innsi Cathaig don leth tuaidh i n-ercomair Reilgi Aingil Dé ár ro-fhetatar ba h-i Relic in Aingil i n-Inis Cathaig no biath esseirghi Shenáin & ba maith leo-som a n-eiseirghi do beith i comhfhocus d'eiseirghi Senáin cumadh aroen re Senán ro dechsatais do mhor-dail bratha
Nir' bho cian iar sin in tan boi mor-dhal Corca Baiscinn ind oen-bhaile
Tainic dano lanumain docum in airechta
Amal do-rochtatur in t-airecht ad-racht in drai boi isind airectus rompa
O 't-conncadar cach sin ad-racht in t-oirecht uile rompa ár ba mor anoir in druad acu-som isin aimsir-sin
Faitbis in t-airecht imon drai & at-bertsat fris
‘Ba linn’ ar siat ‘do-deachaid dhuit Gerrginn aithech & a sheitig do-ghní do ureirghi’
At-bert in drui:
‘Ni do aithech do-ghniu-sa ureirghi acht mac fil a m-broinn na mna thall ár ad-resset Corcu Baiscinn uili roime
Is dó fhoighenat
Is e bus flaith doibh co brath’
In tan tra thainic aimser ghene in meic-sin .i. Senán tairisidh a mhathair ina h-oenar ina lubhghort fria deiseabhair na grene & tainic aingel De dia furtacht cona raibhi docair di a tuismed a meic & bennachais in t-aingel in mac rucad ann
In t-uaitne caerthuinn bai ina laimh oc tuismed a meic gabais talam cu m-bai fo blath & duille fo cedair & maraidh beous in crann-sin
Nir' bho cian dóib iar n-gein in meic-si luidh a máthair do uisqui & a mac le 'na h-ucht
Tarasair iarum in mháthair for lomrad a smer don mhuine bui i comhfocus in topair ár ba i tus fhogham-hair ro genair Senán
Do-raidh in mac remhraidte asa h-ucht:
‘An de sin a mháthair ár is proinn riana trath coir insin’
Oc Muig Lacha dano ro bhai ar tus aras & orba do thustidhibh Senáin riasíu ro genair Senán
Bai dano orba n-aill doibh oc Tracht Termainn
Ata didiu ré cian eter in da fhorba sin
In tan dano ba h-áil do thustidhibh Senáin imeirghi do dhenam no thicedh Senán la no da la rempaibh do denamh thighi & lias & mhachad & gach comhnacal cena ricdis a leas da bheith urrlamh ara cinn
Senán immorro is ed ro gnith-saidhe ar dhesheirc cabhair da gach oen ricedh a les & no bith urlam ar cinn a muinteri tech nua aigi-sium
Feacht ann fergaighis a már fris-sium imon ní-sin & is ed ro raidh:
‘A meic claindi & ceniuil’ ar si ‘as beg do tharbha dhuin’
‘A mháthair’ ar se ‘dena airisiumh & rat-fia comnacal’
‘Do-aircebha dhuinne inni-sin’ ol in mháthair
‘Do-aircebha co fir’ ol Senán
In tan tra batar for na briathraibh-sin con n-acatar cuca isind aer na liasa & na machadha & na nascu & ind uile comnacal ran-catar a leas for-fhacaibset isin baili asa tancatar ro fuirmeadh na bh-fiadnusi isin maighin robo des leo a suidhiugnd
Ro moradh dano ainm De & Senáin triasin firt-sin
Feacht dano lotar Corca Baiscinn for sluagad a Corca Mruadh i Ninduis
Beridh dano nert foireicnech na flatha Senán isin crich sin
O ro-siactadur na sluaig crich Corca Mruadh geibid for innred na criche
Senán immorro is ed do-roine: teit i sabull n-arbha bai i comfhocus dó & cotlaidh ann cein batar na sluaig oc innred an tire
I Mpoit na sluaig docum a tire fein iar n-indredh Corca Mruadh doibh
Facuibter Senán isin t-sabhull ana chodlud ait a raibhe
O thainic tra cach isin crich deis in t-sluaig día n-duthaig fein is amhlaid at-ces in sabhull i m-bui Senán ina thor teineth for lasad
O at-ces inni-sin tainic socraiti mhor dia thesarcain
O thancatar i bh-focus don t-sabhall i m-bui Senán con n-acatar ba slan don teinid
Lotar araile dibh isin t-sabull con n-facatar ind oclach ina chotlud
Ro triallsat araili dhibh a ghuin
‘Anaidh fris’ ol in fer maith ‘bes is cara no is coibhdealach dúinn fil ann & is h-e ros-anacht in sabhall’
Ro fiafraigset can dó
Do-raidh Senán ba don t-sluag ro innredset in tir do & ni bui cara na coibhdealach dhó isin tir
O ro airigset iarum curbo duine cu rath De h-e ro anaicset & ro idhnaicset uatha as in crich co h-imlan
Luidh-sium co tech araili fir mhaith i crich na n-aicme do chuinghidh dhighi ar ba scíth & ba h-itadach oc imdeacht a n-diaidh in t-sloig
Bui dano fleadh urlamh isin tigh sin do ri na tuaithi
Ro h-eradh dano Senan & luidh cen biad cen dig as in tigh
Tainic in ri docum an baile do chaithimh na fledhi 'ar n-imthecht do Shenán
In tan dono at-cós dó taispenad an bhídh & in leanna frith na uisqui bren & na biadh bren
Ro ingantaighset na sluaig in gnim-sin
Do-raid in ri:
‘Inn dechaid nech uaibh fo era bhidh nó leanna’?
‘Ni dhechaid’ ar siat ‘acht oen-gilla do lucht no aes na creach tainic sunn do chuinghidh dighi & ni tardad dho’
Do-raidh in ri:
‘Tiaghar a n-diaidh in duine sin ár is duine co rath De h-e’
Do-cuas a n-diaidh Senáin & tucadh dochum an tighi & ro bennach in biadh & in linn & do-dhechaid a m-blas coir dhoibh & ro ingantaighset na h-uili do connuic in mirbuil-sin
Laa n-aill do-luidh Senán co n-damhaib a athar leis a h-Urrus aniar da m-breith sair do Mhaigh Locha co n-faca in muir lan ara chinn
Ba focus dano adhaigh in tan sin
Luidh do chuing-hidh thighi aeighed co Dun Mechair bai i comfhocus do
Ni raibhe dano Mechar ina dhún in adaig sin & ro dhiultsat a muntir fria Senán Senán for cula docum in mara do fhunnraidi tragha & ní raibhi i comfhocus dó tech ele dia rachad annsin
Amhail lotur a dhaimh reme a tracht in mara co n-fhaca in mur-traig ara chinn
Imanaid a dhamha iarum tár in traigh
Amal ruc Senán a chosa tarsin adhart suas for tir co forcluin in tonn oc bein ria shaluibh
Sóaidh a menma fris in tan sin & iss ed ro raidh:
‘Is lor dam a fhat i tú occ on loechdhacht-so’
Brisidh iar sin in gai bai 'na láim & do-righne crois de & saidhidh i talmain & slechtaid fo tri aice do Dia
Luidh dana caibhdhen & ro aircset in aidchi-sin dún Mechair & ro ortsat a mac & rucad a ben a m-braid; & ni ro h-aitreabhad o sin ille in dún & nicon dingentar co brath
Luidh Senán co farcuibh a dhamha oc a athair & teit iar sin & geibhidh bachaill o Cassidan ancharadro gabh recles i crich Urrais
Do Chiarraigi Chuirchi dano do Cassidan
Leghaidh dano Senán a shalma & a ord ecalsa la Cassidan
Luidh dano Senán do legad cu Notail cu Cill Manach Droichit i crich Osraigi
Ba h-e immorro ord bai oc un scoil .i. no theighedh cech fer don scoil in la ro-soigsed dó inghaire laegh na cille
In lá dano do-rala do Senán techt do inghaire na laegh in tan no imaineth a laeigh roime i l-leth-sea ticdis na bai ina n-diaidh
In tan no imanad na bai i l-leth n-aill ticdis na laeigh 'na n-diaidh
Is h-i comhairle do-roine Senán fris-sodhain
Do-rad tóruinn dia bachaill etarra & na laeigh & tar in m-brugh a m-batar & ni lamad nechtar dhe techt do shaiged araili tar in torainn-sin & ro ghnith Senán amlaid sin gach la ro-soiched dó ingaire na laegh
Téighedh dano Senán do denum a leighinn iar sin co ticedh trath tabarta na m-bo dia n-innis
O ro-chuala Senán a radh do Crist fria apstalu
ro ghabh do laim don scoil athaighidh in muilind
Bliadain dano núna & gorta moiri in bliadain sin
Batar da latrainn isin crich oc slait chaich
Ro raidhset i n-araile aidchi:
‘Cidh do-ghniaid innocht do iaraidh neich dún’?
‘Raghmait’ ar fer dhibh ‘do mhuileann Cille Manach ár bidh aein-fer ann cech n-aidchi oc bleith arbha & oircfimit an fer-sin & do-beram cucainn in t-arbur’
Lotar cu m-batar a n-dorus in muilinn
Fegait tria tholl na comla co n-fhacatar in dias isin muilinn indalanae oc leighiunn araile oc trathairecht an mhuilinn
At-berut iar sin eturra:
‘Cidh do-ghenum?
In bh-foiberam na fira’?
‘Ni fhoiberam’ ol siat ‘ár in fer fil oc bleith is leis fesin in t-arbur mheilius & ni h-inann muinter dhoibh & raghaidh dia thigh acht cu roisc dhó a bleithech & raghmait 'na dhiaidh & oircfimít h-e & bermait linn a arbhur & a fhodhbh & do-ragham iar sin docum in muilleora & oircfimit h-é & bermait a arbur uadh’
Ro ansat iar sin gu tairnic in bleithech
Scoiris in t-oclach bui og bleith in arbha issin muilinn
Iadhais dano Senán a leabhur & contuil
Bui dano a chele cen codlud
Anuid na ladrainn a n-dorus in muilinn co maduin
O thainicc in madan osluicid Senán in muilenn
Tecuid na ladrainn chuige isin muilenn & do-raidhset fris:
‘Cia ro bui itt farrad cein ron-boi ic leiginn & ic codlud’?
‘Nir' bo machtnadh’ or Senán ‘cid h-e no beth ann inti dia n-ebhradh’
‘Caide-sidhe’? arsiat-sum
‘Atá i bh-fogus’ ar Senán
Do-ghniat immorro aithrighi na latrainn & ro laiset in aentaidh re Notail & ro fheidhlighset iar sin ina chomhaidecht cein batar beo & it iat fein ro innis in scél-sin
Aidche n-aill do-luidh Senán do cuinghidh cainnel cusin coic do bleith in arbha
‘Ni fhileat coinnle tumtha agam’ or an coic ‘acht aen-chainneal & ber-si lat coleic & berthar cainnli duit acht co tumthar’ as Senán dia muilinn & a aen-chainnel lais
Fo-cerd dano menma in coca thairis cur' bhá slan a sechtmain
Is ann do-raidh in coic:
‘Is machtnad linn na tic in muilleoir do chuinghidh cainneal & se ic bleith gach n-aidhchi’ didiu i tosach aidche dia fhis cinnus no meileadh cech n-aidhchi & fegaidh tria tholl na comlad co n-acca in cainnealbra occa & in muilenn for bleith a oenar & sesium oc denam a leighinn
Luidh as in coic iar sin dia thigh
Do-thoet dano arís arabaruch im iarmheirghi dia fhis cinnus dom-both isin mhuilinn
Co n-aca in cainneal cetna for a cainnelbra feibh ro bhui tosach aidhchi
Luidh dano in coic dia thigh in fecht-sin & do-toet doridisi co n-acai samlaid
Ro scaich la sodhain in bleith & scoires in muilenn a aenar & do-berur in cainnel don coic
Ba derbh immorro lasin coic ann side ba sí in cainnel tucadh uad ro bhui oc Senán ar caithimh cech n-oidhchi co cenn sechtmaine & ní ro didhbhadh
Teit in coic dano & at-fet do Notail inní sin
‘As mac raith do Dia’ ar Notail ‘in fer isa scela sin
Timaircfidh muinntir do Dhia
Do-gena Dia mor do fertuibh & do mhirbuilib aire
As coir bheith 'na fhaitchius áir bidh mairg donti do-gena a aimreir
Mo-genar dontí bus riarach dhó’ Senán laithe lá aidi la Notail for tirus co Cill Mhóir Arad Tire
Amal rancatar dorus na cille co n-fhacatar in sochraite n-dermhair oc cáine & oc toirrsi .i. aen-mac tuisigh na tuaithe robo marb acu & se ica breith dia adhnacul
O 't-conncatar na cleirig a n-docum ansat ara cinn & ro raid in ben friu:
‘Ar an Coimdhi dia n-adhraidh a clérchu to-dhúiscidh dam-sa mo mac marbh’!
‘Monuar dhuit a ben’ ar Notail ‘a n-at-bere: is la Dia a chomus in gnima sin & ni la duine’
‘Ar bháide & ar trocaire’ ar in ben ‘áilidh-se lem-sa an Coimdi-sin cu ro thod-huisce dam-sa mh' aen-mac’; & do berad in mac a bh-fhiadhnusi Notail
‘Na tuc ille in mac’ ar Notail ‘acht tabair do Shenan’
‘A mo shruith’ ar Senán ‘ni coir a n-at-beri’
‘As coir eicin’ ar Notail ‘ar is duit ro ceduigh Dia to-dúscadh in mheic et geibh in mac fot coim ar as ced duit’
Ni lamhair dano Senán friththairisium friá aidi
Gaib-hidh in mac fo a coim & ro dhluthaig fria cridhe & do-ghni ernaighthi n-dicra air maille deruibh
Nir' bhó cian tra gu cualatar in mac oc labhra fa coim Senáin & do-rat in mac beo do Notail
Do-rat Notail i l-láimh a mháthar
Ro morad ainm Dé & Notail & t-Senáin triasin bh-firt-sin
Lotar iarum na cleirig dia cill fein o ro gleset in les frisa tancatar
Ro leth tra clú Senáin fona cricha da gach leth ara mhet d'fertuibh & do mirbuilibh do-ghnith Dia aire
Ticdis na tuatha & na cenela as gach aird ina dhócum: foirenn dibh co n-almsanaibh & co n-duthrachtaibh foirenn aile do chuinghidh almsan foirenn do cuinghid a n-ictha o gallraib foirenn do ghabhail a anmcairdiusa foirenn da cur a n-aentad fris & do ail cu ro ghabad inad reampaibh
O ro airigh Notail inni-sin ro raidh fria Senán:
‘A brathair inmain as mithig duit dul do ghabail inaidh riasin popul fuil 'god togha’
Do-ráidh Senán:
‘A athair a Notail ni coir inni it-berid ár ni h-edh sin domidar-sa acht bheith i mainchine acut-sa do gres’
Do-raidh Notail:
‘Ni h-amhlaid bias acht eirg & geibh baile risin popul fil 'gut furnaidhi’
‘A athuir thogaidhi’ ar Senán ‘cidh no rag & cia h-airm i n-gebh inadh’?
Do-raidh Notail:
‘A meic inmain faillsighfidh duit inti fil 'gud togha in maigin a n-gebha’
LUIDH Senán do comhairli a aidi .i. Notail i cenn shéta & do-beir Notail a bennachtain dó & geibhidh Senán a n-Inis Coirthe do thaeibh na Slaine i crich Ua Cennsilaig
Do-ghni dano aentaidh & M'oedhoc Ferna Moire
Timnuid M'aedoc a baili dia eis do Senán & a bachaill & geibhidh aipdine Fherna déis M'oedoc
Teit as a apdhaine do Roim
Teit o Roim d'acalduim Martan cu Torinis
Is ann ro bhui Martan oc scribhiunn t-soscelai ara chinn-som
Is ann ro raidh Senán:
‘Ropadh amra lium comtais iat na lamha ut at-cím oc on scribenn do-berad sacarbaic dam i laithe mo éitsechta’
‘Bidh iat ecin’ or Martan
do-ghniat a n-aentaid ann sin .i. Senán & Martan & do-beir Martan do Senán i comartha a n-aentad in soiscéla ro scribh ara cinn
Is essidhe soscél Senáin inniu
Luidh Senán iar sin do saiged Eirenn co toracht cu Cill Muine co Dabid
Do-ronsat a n-aentaid annsin Dabid & Senán & do-rat Dabid a bachaill do Senán a comartha a n-aentad
Luidh iar sin Senán for muir do shaiged Eirenn & gabais ind ailen Arda Neimidh i crich Ua Liathain & anaidh annsin fria re la & aidhchi gur' fhaillsigh Dia do inad a eiserghi
Tainic dano Raphel archaingel d'agallaim Senáin & do-raid fris:
Eirg dano & geib inad risin mor-popul fil agut furnuidhi’
‘Ceist’ ol Senan ‘cia leth no rag & cia baili i m-bia mo eiserghi’?
‘Ni tainic duit cu sodhain’ ar in t-aingel ‘ar ita do lín in popuil do-rinolat chucat cu nach tallat ocut ind oen-bhaili
Conudh aire sin gebha-sa congbhala imdha ar tús & ro seis iar sin cu maighin i m-be h-eiserghi’
Facbus Senán drecht dia muntir ann sin & luid for forcongra in aingil cu rainic Inis Cara i toibh Luae & fothaigis eclais do Dia ann
Is ann tancadar lucht luinge a tiribh Letha dia n-oilithre ind Eirinn cóic deichnebuir a lin uili do aes foirfe
Ro tog didiu gach dechnebar dib a men-marc do naemuib Erenn & ro laiset for a muinterus riasiu tistais asa n-duthaig fein & ro laiset forro ainecrus a n-indtige & a n-imtechta co toirsitis Erinn .i. la co n-oidce do gach ceitirn gusa naom asa muindterus no togad do luamairecht a n-imramo co roised cach gusa noem do-raega
It e dono naoim do-raegatar .i. Findia & Senan & Brenainn & Ciaran & Bairrei
A l-lá dono do-ralo do muindtir t-Shenain enechrus an imrama ro raid an luamaire:
‘Cuich an la-so aniu’?
‘Lá muindtere Senain’ ar siat
‘Torced cobair co luath uadaib ma ta ocaib nech nos-toire ar do-rala an gaeth anarnagaid’
At-racht espoc Mula dib fo cétoir & as ed do-ralo ana laim cnaim na lairge air áir as í uair ro batur ag proindechad; & bendachuis in aer & at-bert:
‘A t-Senain tiged cobair go luath & taet an gaeth ina coir’
O ro raidh espoc Mula na briathra-so tarla in gaeth ina n-diaidh isin bhrut co nus-tarla 'na feth choir cu ro ghabhsat ic Corcaig
Anuit a mhuindter la Barrae
Lotar olcena cu Senán co h-Inis Cara & ba foilid friu & ansat aice a muinter fein .i. espoc Ioh áin & espoc Mula a n-deichenbur & tiagur uadh la muintir co Finnia & Ciaran & Brenainn
Is A ND
sin tancus o righ Raithlind .i. o Lugaid Cíchech do cuingidh arrad co Senán
Do-raidh Senán frisna techta nach biath fo chis do righ talmanda
Ba lonn la Lugaid ind aithesc-sin & do-raidh re muintir:
‘Beiridh mo each m-buadha cusin clérech & biattar ar arbur aice h-i’
Tucadh iar sin in t-ech co Senán & tucadh a lind in proinntighi dia fothracad & baitter acétoir in t-each isin linn conná ces di acht a cara uasin lind; conadh de do-garar Inis Cara ar ba Tuaim n-Aba a h-ainm co sin
O ro h-indisedh do Lugaid a ech do bhadhud do-luidh co bh-feirg & lonnus co Senán & baghaidh fris cu mór
Fergaighius Senan fria Lugaid & do-raidh na gebhtha righi cu brath uadh for Uaib Echach et do-raidh beous no ghetad nem & talmain aire mina thugad a reir dho
Do-batar immorro da dhalta ag Lugaid .i. Aedh & Laeghaire & do-raidhset-side ris:
‘Tabhuir a oighreir don clérech’
Do-rat iar sin Lugaid a oighreir doibh-sen & do Senán & facbhuidh Senán ordan do gres for cloinn Luigdech
Do-rat dano Aedh & Laeguiri a oighreir do Senán et for-facuibh Senán doib-sium rigi h-Ua n-Echach ocu do gress cen tiactain eatarra cein do-ghneat reir Shenáin
Cunad de sin ro chan an file co rath n-De .i. Colman mac Lenin an laidh:
Aeinis Senan tes ind ailen Arda Neimidh fria crabudh ceart cídh nach co m-maith ba feacht feidhil
Feidhligius ann cethracha la la fir-fiadhait no gu tainic Raphel aingel cruth ad-fiadhait
As-rubart ris Raphel aingeal ro ataire ára tesseadh taghraim sonae do Tuaim Aibhe
Fothaighius altoir iar suidhiu isin tuaim-sin la breithir n-De feidhligius ré isin ruaim-sin
Raitti ris-sium o Lugaid lonn lith co maithgreim arradh co m-brigh cen nach drochrainn do righ Raithlenn
As-bert Senán frisna techtaibh tograim n-allmhar nach beth fo chis na fa fhoghnam do righ talmhan
Lotar a techta co Lughuidh cosin n-aithesc: fochtais forro cen nach n-aithiusc coir a cleithescc
Búi ech amra lassin Lugaid fer co n-déine aille da each ni frith ara m-beth a nd-Éire
‘Beiridh mh' ech-sa cusin clérech lith no labhrad’
‘tré breithir m-brais cu ro biattar lais ar arbur’
Cosin anall ba h-edh a h-ainm Tuaim na h-Abha cunudh de ata iar suidhiu Inis Cara
Do-luid anes riu ri Raithlenn ruathar nuallach ar beluibh caich gur-rabáidh fria Senán sluaghach
Is edh is-bert risin cleirech Lugaid Cícheach tre labhra lonn a bhreith a n-uisci trom thirech
Fo bith a n-as-bert fris Senan sasadh n-allmhar: ní seol sidhe ni gebhthar uait righi talman
Ni gebhthar uait righi rathach ruathar creachach tre breithir naeim ni bat suthach ar Ib Eachach
Acht mina thabra mo reir-sea gnim gu n-glanbhail radh as-robhart gétad orat nemh is talmain
‘Nocha maith do-ghni-si a Lugaid gnim gu n-gartghail’
‘Senán soer sreidh tabair do a reir’ ar a daltaibh
Tabair a oighreir don clérech cruth ro techta cen labra len curap scel co deireadh m-beatha
Do-rad Lugaid reir do Sheanan ara bh-fuighled do-breth fír ordan fonn foghlach do clainn Luigdech
O do-ronsat ógreír Shenáin sássad sainricht in dís máraen Aed ocus Laegaire laindreach
O do-ronsat oighreir Shenáin sloindti aiffrinn do-bert doibh la sídh is so-chlainn righe Raithlinn
As-rubhairt briathar ind apstail shaerus saetha righi nat baeth d'Aedh is do Laeguire laechdha
O ro clai-sium cath for deman ni len claoine mór do ghradhaibh do-ratad dhó daltaibh aine
Ainius F OR-facuibh Senán iar sin ochtur dia muintir a n-Inis Caro im Cillín & im Fheichin mac-saidhe righ Múscraighi & dalta do Senán h-é Senán iar sin la forcongra n-De cu ro ghabh a n-Inis Luinge & fothaigis eclais innti
Is ann sin tancatar na noemh-ógha a dhochum .i. ingena Brenainn righ O bh-Figeinte & ros-idbrait do Dia & do Shenán
Ba h-Isin primit Eoganachta Gabra do Senán
Facbaidh Senán iarum in recles leo-som
lineation jumps from to An empty line-break is inserted here Senán as-side co h-Inis Moir i nd-Irrus Deiscirt
Nous-beir in gáeth seice cu ro gabsat a n-Inis Tuaisceirt
Anais dano Senán i suidhiu & fothaigis eclais do Dhia innte & facbais drecht dia muintir innti Senán iar sin cu ro ghaibh a n-Inis Moir & fothaigis eclais innti
Tipra asa tabartha usce doibh do-luidh ben do lucht na h-indsi do nighe eduigh a meic ina docum
At-connaic espoc Sétna inní-sin & ro raidh:
‘Is olc in gnímh út’
‘Cía gnímh sin’? ar Libern mac Daill
‘Bannscál ag nighi eduigh a meic as in tiprait asa tabarr usce oiffrind dún’
‘Do-choidh a mac uaithi dar or n-Éirenn’ ar Libern
Is ann bai in mac in tan sin oc cluichi for bru inn aille i bh-fiadhnuse a máthar
Do-fhuit in mac isind all
Goilis in bannscal a n-diaidh a meic
‘Is olc dhaibh in dun-orcuin do denumh’ ar Senán
‘At-damam pen-nait forainn’ ar siat
Do-raidh Senán:
‘Eirigh-si a escuip Setnai ar ita fochunn duit a m-basugud in mheic & beir lat Libhernn & facaib é for an carraic gu ruca Dia breith fair & tuc lat a mac don mhnái’
Luidh espoc Setna cu farcoibh Libern in a carraic & luidh for iarair in meic cu bh-fuair isinn orcel i raibhi & se oc cluichi frisna tonna .i. do-roicdis na tonna a dochum cu tibhtis uimme
No thibhedh-som frisna tonnuibh & do-bereadh a bhais fria h-uan na tonn & ro lighedh amal uan lemhnachta et bui in mac annsin on trath co araile
Geibhidh espoc Setna in mac chuigi isin noi & do-beir do Senán & do-beir Senán dia máthair
Do-raidh Senán fria h-espac Setna:
‘Eirg & tuc Libern as in carraic ar at-ciu is coindircleach a breithium fris
Ni tic in muir chuice fot a bhachla gacha lethi uad’
Luidh iar sin espoc Setna & do-beir Libern lais as in carraic co h-airm i m-bui Senán
Do-raidh Libern:
‘Ni má dhun cia no beimis inn aice neich im usce sunn’
‘Is ara fíad duit-si’ ar Senán ‘ár ita tipra fot cosaibh isin bhaile i tái
Saidh do bhachaill ra taebh do coisi isin talmain & do-theperfea usce duit’
Saidhid Libern a bhachaill la taebh a choisi isin talmain & do-eiprinn fo cétoir topur firuisce as in maighin-sin & is h-e a h-ainm Tipra Libernn
Do-raidh espoc Dalann:
‘As criata brisc in talam: nochnaife in muir & beraid leis ar reilgi-ne: ni maith in baili eiseirghi dun’
‘Nib amlaid sin bias’ ar Libern ‘acht tabhair mu da bhonn-sa frisin muir in tan do-ghenaidh mo adnacal & nom-bia-sa o Dhia na brisfe in muir in talmain sin o sin amach’; et ro comailled amlaid
FACBAIDH Senán espoc Dalann & espoc Setnai & espoc Eirc & Libern mac In Daill & araili fir noemu maille friu a n-Inis Moir et do-luidh Senán cor' ghabh a n-Inis Caeirech & facbuidh drecht dia muintir indti
Do-luidh Senán as sin cu ro ghaibh a n-Inis Connla i crich Ua Setna & fothaigis eclais ann et facbaidh dís dia muntir ann .i. espoc Fiannai & espoc Findein
ISAND sin tainic Raphel archaingel d'acallaim Senáin & ro raid:
‘Tair leam co ro faillsigiur duit bhaile i m-bia h-eseirghi ár is mithig la Dia a rochtain duid’
Lotar iarum Senán & in t-aingel cu m-batar for mullach Feis
Is annsin do-raidh in t-aingel fris:
‘Feg lat in n-indsi tall: is innti bias h-eiseirghi & eiseirghi shlóigh mhoir do naemhuib maille frit
Ni fhil a n-iarthar betha ailen is noeime
Ni dernad tocradh Dé ann
Ro fhaidh Día péisd adhuathmhur da imchoimhet cona ro aitreabdaiss coraidh náit meic mallachtan innti acht gu m-beth a naeime ar do chind-sa
Do-cuirfither romat-sa in bhéisd út as inn ailen na ro craide do muintir a comaitriubh frie ar is mithig la Dia do dhul-sa do chumhdach ecalsa isin n-oilen sin
Bidh uasal airmheitnech an eclais-sin
Bidh cenn crabhuidh & bidh topur ecna iarthair betha’
Bid dín attaig do Gallaib & do Gaedealaib
Ro raid Senán frisin n-aingel:
‘As mithig leam-sa inní is mithig la Dia ár is ed connaigim-si do gres inní is tol do Dia’
La sodhain tocbhait na h-aingil leo h-e cusin licc cloichi for a m-bídh ina shuidhi do mhullach Fessi cu ro fhuirmit for tulaig aird a medon na h-indsi conudh de sin itá Ard na n-Aingel & Lec na n-Aingel a n-Inis Cathaig
Canait molad do Dhia isin maighin-sin .i. Senán & na h-aingil & lotar iar sin do shaigid na piasda cusan inad a raibhe an péisd
O 't-chuala an peisd iat ro craith a cend & ad-racht a guairi fuirre & a gairbh-driuch & ros-feg co h-ainserg ainniardhai
Nir' bhó ciuin cairdemail cennais in fegad do-rat forro ar ba h-ingnad le nech aile da h-indsaigid ina h-indsi
Do-ching dono a n-a n-dochum co tren & co tairptech cu ro crithnuigh in talam fo a cosaibh
Ba h-eitigh anaithnid angbhuidh adhuathmhar an míl doeirig ann
Airrter eich lé: rosc loindrech lasamain 'na cinn os sí feigh feochuir fichda fergach faebhrach for-dherc fuilidhe firamhnus forluaimhnech
Ba doigh la nech is trit no theiged a rosc in tan ro shilled fair
Da chois urgrana imremra foithe iar n-airrter
Ingne iarnaidi fuirre do-boingdis frasa teinedh as na h-ailchibh cloiche airm i cingdis tarrsa
Anal tenntidhi le no loiscedh amal gris
Midhbolg aice cosmhuil re bolg-sidhe
Eithre muirmhil fuirre iar n-iartar
Ingne frithrosca iarnaidhi forra-saidhe
No lomraitis forrúsc in talmhan leo in conuir no theighdis a n-deghaidh na píasta
Is cuma no imthighedh muir & tír in tan ba h-al dí
Ro fhiuchad didiu in fairrce ar mhét a brotha & ara neimhnigi in tan no cingedh innte
Ní is n-etfaitis ethra ni térnai uaithi ó sin inall nech at-fessed a scéla
O do-rocht iarum an péisd cu feochair cusin maigin i m-bui Senán oslaicidh a craes cu m-bó reill a h-inathar tar in croes docum in cleirig
Do-thocuib Senán a laimh la sodhuin & do-bert sigin croichi Crist ina h-aghaid
Sochtais in pheisd iar sin et is edh so ra ráid Senán fria:
‘At-berim friut’ ar sé ‘ind ainm an Athar & an Maic & in Spírto Nóib facuibh an n-indsi-sea & ni derna urchoit isin crich tarsa raghai na isin crich cosa ricfa’
Luidh acedair in péist la breithir Senáin as ind ailén gu riacht Dubloch Slébi Collain & ni derna urcóid do neoch co rainic sin na iar rochtain ár ni lamhair techt tar breithir Senáin
LOTUR dano iar sin Senán & na h-aingil for deisil timcheall na h-indsi cu rancatar aris Ard na n-Aingel iar coisecrad doibh na h-indsi do-raidh Senán frisind aingel:
‘Is amhnus in muir fil imon indsi as doigh popul imnedach indti’
‘Gidh amhuus’ ol in t-aingel ‘gebe manach co n-umla craidhe raghus fri h-erlathar uait-si ni baithfidir co tora cucat doridhisi’
‘Roir Dia duit’ or in t-aingel ‘ni ba h-ithfernach iar m-brath anti dara ragha úir na h-innsi-si’
Is ann at-bert in t-aingil in rann-so:
Muir n-ard n-áinbtheach seoch a taeb
debrad nocha rigda dúil ní blaisfe pendaid acht ecc intí tara tét a h-úir
O R O-clos fona tuatha an scel-sin .i. Senán do aitreib a n-Inis Cathaig & d'innarba na péiste aisdi O Ro-cuala immorro Mac Tail ri h-Ua Figeinti an scel-sin ro fherguigh & is ed ro raidh:
‘Cia ro-lamhair’ ar se ‘aitreb mo thire-sea cen deoin damh’?
Faidhis a rechtaire uadh cu ro ghaibh ar braithribh Senáin .i. ar Chael & ar Liath co n-dingbhaitis a m-brathair asinn innsi
Lotar-saidhe don indsi co Senán & do-raidhset fris:
‘Is dot breith-si as in innsi-si thancamur-ne ar ro thubh ri h-Ua Figennte frind
At-beir is leis an indsi-sea & innse Luimnigh olcena’
‘Is deimhin’ ol Senán ‘ni ba leis an indsi-sea & ni ba mó a chuit dona h-innsibh olcena oldas mo chuid-si’
‘Is deimhin tra’ ar a braithri fris-sium ‘is eicen duinne do bhreit-si as in indsi’
Geibidh iar sin cechtar dhe a lámha & ro tairrngit leo ar eicin tar an carraic sis
Ba fergach didiu boi fris-sium Cael oca sreing fris frisna clocha cur' brisedh uile
‘Cidh tai’ ar Cael fria Liath ‘na tairrnge in fer-so maille frium’?
‘Ni dhigen’ ol Liath ‘as aithrech leam a n-dernas fris’
‘Da mad do dhenam gnima ele thista is amlaid do-genta
Cidh armadh ferr lat do thir diles do breith uait inas breith an gilla-so as in tír nach leis’?
‘As usa liumsa’ ar Liath ‘cidh facbhail na h-Eirenn inás sárugud ind fir-si’
‘Ni ba h-eicen’ ol Senán ‘áir aitreabhfuidh do clann ad diaidh an tír
In fer út charus an tír ni aitrebha fein na a clann dia eis & bidh tusa nos-melfa’
Lotar iarum as & facbhait Senán ina innsi
Amal ro-siacht Cael dorus a lis ind Ochtar Maigi Fochailleach luidh do dhian-bhas
O 't-connaic Liath inní-sin luidh co Senán arís & do-ghni aithrigi
Do-raidh Senán fri Liath:
‘Ni sechbhaidh duit cen aentaidh fria Cael ár ni bhadh shia do shaegul ina Coel & ro bad didhbad do clann’
Do-raidh Liath re Senán:
‘In tibhirter corp in truaigh út cucat’?
‘Ni tibirter’ ar Senán ‘ár ní cubaidh a ainim ag Diabhul & a corp lium-sa: acht adnaicter isin tulaig i torchair’
Ro h-adhnacht iarum Cael isin maigin-sin & ro didhbat a clann dia eis & ata a thir la Senán
LUIDH dano a rechtaire co Mac Tail & at-fet a scéla dho
Ba bronach Mac Tail dona scelaib-sin & ro raid:
‘Is saoth lium’ ar se ‘in bachlach ut do ghabail form ar éicin’
Adubairt a dhrúidh frisin righ:
‘Ni rice a leas a shnímh fort ar do-ber-sa sén chuigi & at-bela no fuicfidh do thír lat-sa’
Ba faeilid in ri don aithiusc sin & luidh in drai iarum & do-beir dá chairpthech in righ i n-eccor for Senán & scorais isin maighin ba togha lais isinn innsi iar sin co h-airm i m-bai Senán & ro chan brechta ina agaid & do-raidh:
‘Facuib an tír lasin sén-sa’
Do-raidh Senán:
‘Do-ro at cenn do shena’
is fort-sa bus mela
ba at tru cen deilm n-dina
is tusa not-béla
‘Is treisi an sen tucus-sa lim’ ar Senán ‘& is ferr mo dhan’
‘Biaidh ní dia fesamur’ ol in drai ‘ár do-ghen-sa innousa ní nach dingne-siu’
‘Ni dingne-sa ní do maith etir’ ar Senán ‘nach dingen-sa
Cech olc do-ghena cuirfidh Dia leam-sa for cúlai’
Do-rat in drai doirche darsin n-grein conach faicedh nech aighedh a chéli isind innsi
Senais Senán na dorcha co n-dechatar as fo cétoir cu m-ba solus
Do-rat an drai toirnech & saignenu imdha & cumasc mor isind aer
Senais Senán sin uili & berthe for culai
O nar' chumhaing in drai tra ní do Senán luidh as ind inis & do-raidh re Senán:
‘Nachat-aicim-sea ar mo chinn sunn in tan tíos aríss’
‘Cidh theighi-siu’? or Senán
‘I l-leth téighim’ ol in drai ‘ni fhedrais-si & ni fheisir cun ticabh’ & can do-rrag do dócum arís
‘Má ro-fhetar-sa’ or Senán ‘ní ticfa tusa aris san tír asa téighi & ni ba soinmhech duit isin tir i ricfa’
LUIDH as iar sin an drai la feirg & dolbhais chiaigh uime ar na h-aiceasda cu m-bai i n-Dairinis .i. inis bui ar belaib Innsi Cathaig anairdhes
Is airi do-chuaidh innti co n-dighsedh i formnai a dhana innti & cu ro thochuiredh demhna dia fhoiridhin ár nir' lamhsat demhnai techta dia fhoiridin i n-dagaid Senáin
O ro-siact tra an drai cu m-boi isind inis tic in muir tairrsi & baitter in drai cona muintir innti conad h-í sin Carrac na n-Druadh aníu
At-ces do Mac Tail an drai do bhádhadh & ro fhergaig de co h-adhbhal
BOI dano in tan sin comhdhal forsin righ i Corca Mruadh
Taraill lais co h-Inis Cathaig & raidhis fria Senán:
‘In tusa gheibhes mo thir frim-sa ar eicin & ro mharbh mu drai?
Is deimin bidh inann adnacul daib áir leicfiter cloch fot braghait i fudhomhuin na fairrgi do dighuil fort in gnima do-ronuis’
‘Ni leat a chomus’ ol Senán
Do-raidh dono an ri fria Senán:
‘Na tiaghat mu eich i mudha ocut’
‘Ni ba misi bus echaire duit’ ol Senán
‘Is chugut-sa tucus-sa mo eocha cu tisar dom thurus’
‘Is tualaing Dia’ or Senán ‘connach ticfa-sa arís is-tir-sea & cun ná rís cenn do sheta’
Sluicid dano in talam na h-eochu isin maighin a m-batar i bh-Fán na n-Each a n-iartur Innsi Cathaigh
Do h-indised don righ inni-sin & ni ba ferdi lais a menma
‘Nir' choir duit’ ar a mac frisin righ ‘a n-dene frisin cleirech & do-fhetamur do-ghebha dígail fort ind’
‘Ni mo lem a brigh’ ol in rí ‘inas cúra mhael lachtnai’
‘Gin ghub nertmur sin’ or Senán ‘as tualaing Dia co ticfa h'aided-sa dhi’ iar sin in rí i cenn t-seda la feirg & diumus
In tan dano ro-siacht cu m-bai oc imtecht ra taebh n-aille i tuaiscirt Chriche Baiscind fo-ceird in cura mháel lachtna bedhg fo chosaibh na n-ech batar fon carput co n-dernsat na h-eich cuclaigi moir fon carput roim in caeirig cun rala in rí as in carput cur'
ben a cenn fria cloich co n-eipilt de & co n-dechaid la miscaidh Senáin fo dhimbuaidh martra docum ithfrinn isin maigin-sin la dilsi a thire do Senán ó sin imach
LUIDH dano Dondan mac Leith dalta do Senán & da mac becu batar ic leighiunn imaille fris do bhuain duilisc leis ar tír
Beridh in mhuir a naei uadha cu na búi oca naei ar cenn na mac & ni raibhe noi ele isin innsi do cabair na mac
Ro baidhit dano na meic isin carraic
Tuctha dano a cuirp arnamharach cu m-batar i tracht na h-indsi
Tancatar a tuistidhi co m-bátar isin tracht & do-chuindighset a macu do tabairt doibh a m-bethaid
Do-raidh Senán fria Dondan:
‘Abair frisna macuib eirghi dom acallaim’
Ro raidh Donnan frisna macuibh:
‘As ced duibh eirghi dh' agallaimh bar tustidhi ár it-beir Senán fribh’
At-rachtatar fo chedoir la forcongra Senáin & do-raidset fria tuistidibh:
‘Is olc do-ronsaidh rind oc ar tabairt as in tír rancamar’
‘Cid armad fherr lib-si’ ol a máthair friu-som ‘anadh isin tir-sin anas tuidecht cucaind-ne’?
‘A mháthair’ ar iat-som ‘gia do-bertha cumachta ind uile dhomuin duinne & a aibhnes & airphiteadh ro budh inann linne & no bhemis i carcair ic feghain bheith isin bethaid & isin tír rancamur
Na fuirghidh sinn áir is mithig linn rochtuin arís an tíri asa tancumar & do-ghena Dia fornne cona bia ar cuma foruibh díarneis’
Do-berud dano a tustidhi deonaghadh doib & lotar aroen ra Senán docum a reclesa & do-berur sacarbhuic dhoibh & tiagait docum nimhe & adnaicter a cuirp a n-dorus in reclesa a m-bai Senán
it eat sin cét mhairb ro h-adhnacht a n-Inis Cathaig
TANCATAR dano Brenaind & Ciaran cu ro ghabsat Senán do anmcharuid doibh ár ba sine inait fein & ba h-uaisli a gradh .i. espoc Senan & sacairt in dias aile
Ni raibhi dano biadh indairithi isin coitcenn in tan do-ríachtadar
Ro bhátar dano tredhenus cin bhiadh idir aeigeda & mhuinntir & ni thoract biadh o neoch
Ro h-indised dono do Nechtain Cenn-fhada do righ Ua Fighennti Brenainn & Ciaran a n-Inis Cathaig oc acallaim Senain & ba lan a treidhinus cen biadh
Ro raidh Nechtain fria rechtaire:
‘In tairnic ocut fúr na fleidhi oca rabhadhuis denumh dam-sa’?
‘Tairnic’ ol in rechtaire
‘Beir lat cu leir do Senán cona aeigedaib fileat cin biadh a n-Inis Cathaig’
do-ronad amhlaid sin & tainic in ri fein cu m-bai i purt na h-indsi ár ni lamhair in ri techt on purt cen deonugud Senáin
Ro taispenad in fhled don choic & ro-fuc leis cu m-bui isin cuicind
Ro thochuired na clérigh dano d'agallaim an righ cu port na h-indsi & iss ed ro raidh friu:
‘Is eadh is ail damh más airichthe mo dhuthracht curub airichthe mo manche la Senán’
Slechtuid Nechtain do Senán in tan sin & ro udhpair cona shil ina dhiaidh i m-bith-dilsi cu brath do Dia & do Senán i bh-fiadhnaisi Brenainn & Ciarain
Do-ratsat na cleirig iar sin ben-nachtuin for Nechtain & for a shil cein no comalldais reir Senáin & do-raidhset na clérig .i. Brénaind & Senán ná roissed righi na airechus na feibh thochusa inte do shil Nechtain ná dingned reir Senáin iar sin in ri dia crich & berid bennachtain ona noemhuibh
Tancatar dano na cléirigh dochum a reclesa & ro bennachsat in fhleid thucad dhoibh
Is annsin do-raidh Brenainn:
‘As deimhin’ ol se ‘biaidh dígal Dé i bhus & tall forsinti tomela torad aeine & urnaighthi Senáin co deolaidh in tan is damh-sa a caithium & Ciaran na ro comarleiced co n-dernsam a luagh do aeine & urnaigthi ar tus’
BLIADAIN tarta móir tháinic ann iar sin
Acainit a muinter re Senán beith cen usce occu
Tainic iar sin aingel De do acallaim Senáin iar n-ernaigthi dó ina iarmheirghi & is ed at-bert:
‘Is mór acainit do muintir friut bheith cen uisqui
Eirigh co n-accamur in bhaile i ta uisqui i bh-focus doibh’
Ad-rachtatur fo cétoir Senán & in t-aingel & do-chuatar cusin maighin i tá in t-uisci inniu
Do-raidh in t-aingel fria Senán:
‘Tochuil sunn’ ol se
Geibhidh cuaille cuill bui i comhfhocus dó & tochlaid an talam amal ro raidh in t-aingel fris
Amal ro claid-headh Senán do-glanad an t-aingel
Do-raidh an t-aingel:
‘As lor a dhoimne thochlai ni bhia urcra ar uisci isin tiprait-si cein bias aitreib isin cill-so & icfaidh cech n-galar do-berthar cuici’
Saididh dano Senan an cuailli bui ina láimh for bru na tiprat cu raghaibh talam fo cétoir
Amhuil ad-rachtatar na braithri ar maduin co n-fhacatar an tiprait lán d'uisqui & in bili cuill for a bru
FEACHT ann luidh Ciaran d'agallaim Senáin cu tarla clamha dhó in Ochtur Sceith
Gabhsat ailgius de cu tart a chasal doibh
Luidh iarumh ina enshnaithi cu m-bui for bru na h-indsi athuaidh
Ro faillsiged do Senán Ciaran do beith isin phurt
Berur dano naei cen chodhuil ar cenn Ciaráin ár ní raibhi noi eli isin innsi
Luidh Senán cu m-bui isin purt & a chasal leis fo a coim da thabairt do Ciarán ar na budh imdergad do beith cen cochull
Amail do-rocht Ciarán in port do-raidh Senán la faitbedh:
‘Ciarán cen cochull’ or se
‘Bidh gairit mu nochta’ or Ciaran ‘ita casal damh fot coim-si’
Gabuidh Ciarán in casal uime & is amlaid sin tancatar cusan recles et is e sin casal Ciaráin iníu
BRIGHIT ingen Con Cathrach de h-Úaibh Maic Tail naemh-ingen ógh gabhais reicles i Cluain Infide for bru Shinna
Ro bui aici-side casal i n-almsain do Senán & ni bhui aice techtaire leis co n-derna cliab bec do fhleascaib cuill & co tart cúnnach friss & co tuc an casal inn & cu tard a rinde do chuinghidh shacarbaice & fo-ceird iar sin in cliabh for Sinainn & at-bert:
‘As ced duit sin do breith let co h-Inis Cathaig’
In la iarum rainic in casal co h-Inis Cathaig ra raid Senán fria deochain:
‘Is cead duit má fo-gheibhe ni isin traigh a tabhuirt lat’
Luidh in deochain co bh-fuair in cliab isin traigh & do-beir leis co Senán
Benaidh as in casal & nus-geibh Senán uime
Do-berar íar sin dá cloich t-salainn isin cliabh cétna & do-berar in rinde co sacarbaic & cuirter for an uisqui cetna & do-raidh Senán fris:
‘As ced duit so do breith cu ro thaispenu an rinde & an salann cu Brighit cu Cluain Infidhe & in salann aili do Diarmait co h-Inis Clothrann’
O ra-siacht in cliabh co Cluain Infidhe luidh Brigid chuigi & geibhidh chuce as an rinde & in dara salann
Do-beir sruth Sinna beim uaithe forsin cliabh conid farcuibh oc Diarmait a n-Inis Clothrann
Do-ghni dano Brighit & Diarmait altughadh buidhe do Dia & do Sheanan iar sin
CANIR Craibhdech naemh-ógh do Benntraighe deis-ceirt Eirenn gabhuis disert ina crich fein
Bai adaig ann iar n-iarmeirghi oc ernaigthi co tarfas dí cealla Eirenn uili & tor teined dá cech cill dibh docum nime
In tene thurgaibh a h-Inis Cathaig as í ba mó dibh & ba h-edrochta & ba dirgha docum nime
‘Is cain in recles ut’ ar si:
‘iss ed ragat-sa curub aice bias mo eiseirgi’
Tainic roimpi acétair cen eolus acht in tor teined at-connaic oc lasad cen cumsanad etir la & aidhchi co toracht cuice
O dho-rocht immorro cu m-bai for bru Luimnigh andes luid iarum cosaibh tirmaibh amal bid ar talamh réidh cu m-bai i purt Innsi Cathaig
Ro-fhidir dano Senán inní sin & luidh cu m-bui isin purt ara cind & feruidh failti fria
‘I Ss ed do-rochtus-sa’ ol sí
‘A Chanir eirigh’ ol Senán ‘docum mo máthar do shethar fil isin indsi út tair co n-derntar áighidhecht ann’
‘Ni h-edh do-rochtamar’ ol Canir ‘acht is aire do-rochtus co nam-raibh aighidhecht lat-sa isin indsi-seo’
‘Ni thiagat mna a n-indsi-sea’ ol Senán
‘Cid dia ta lat-sa sin’? ol Canir
‘Ni messa Crist ar ni lugha thainic do thathcreic ban inás do thathcreic fher
Ni lugha ro ces ar daigh ban inás ar daigh fher
Ro bhatar mná oc umaloid & oc timterecht do Crist & dia apstalaib
Ní lugha dano thiaghuit mna isin bh-flaith nemhdha inait Cidh dano ar na gebhtha-sa mná cucat at indsi?’
‘Is talchar atai’ ar Senán
‘Cidh on’ or Canir ‘in roa inní connaigim inat mo thaeibh isin indsi-sea & sacarbhaic uait-si damh’?
‘Do-bérthar’ or Senán ‘inat eiseirghi duit sunn for brú thuindi & is ecal lim in mhuir do breith do taisse as’
‘Rom-bia-sa la Dia’ ol Canir ‘ni ba h-edh toisech béras an mhuir as don inis in maighin a m-biu-sa’
‘Is cet duit-si tra’ ol Senán ‘techt a tir’
Ár is amhlaid ro bui sisi cein ro batar oc imacallaim & sí 'na sesamh forsin tuind & a trosdan fo a bruinne amal bidh for tír no bheth
Tic iarum Caneir for tír & do-berur sacarbhaic di & teit docum nimhe
Ro ir Día Canir cibe thaidhles a recles ria n-dul for in muir ni baithfider no gu ti aris
Is lia tra tuirium & aisneis a n-do-roine Dia do fhertuibh & do mhirbuilib ar Shenan ár ni fhil nech dia tissed a fhaisneis uile acht mina tissed aingel Dé dia fhaisneis
Is lór tra in bec-so dhibh ar deismirecht .i. a betha inmhedhonach a airbhirt bhith-bhuan cech laithe a umhla a chennsa a caeinfhuarraighi a ainmne a ailgine a dhesheirc a trocuire a dhilghidhche a aeine a apstanait a ernaigthi a frithaire gresach a menma indfhethmech in Dia do gres
Ni fil nech do-fhetfad a innisi acht nech o Dia
Batar ile tra buadha Senáin
Ba h-é in topur glainide triasa nighter ind uile popuil ro erb Dia fris do glaine a fhoir-cetail
Ba h-e dano in nell nemhdhai triasa bh-fursanntar talam na h-ecalsa & anmunna na firen o braen a forcetuil co n-astudh sualach
Is h-é dano in locrann órdha ro h-adhnad on Spírut Noemh triasa teichet dorcha cinudh & targabhal a tegdais Eculsa Dé
Is é in barc bith-bhuadhach berius slóghu na firian tar ainbhthine in domuin cu tracht na h-Ecalsa nemhdha
Is é so in fetal coisecartha in Righ nemhdha do-gní sidh & set & corae eturro & meic dhaine
Is e so maer & rechtaire & ronnaire ro fhaidh an t-Airdri nemdhai do thabhuch císa sualach & so-gnímh do ilclannuibh Gaeidhil
Is é in lia loghmhar o cumhduighter an richedh nemhda’ Jn
do sloghuibh na talman
Is é in leastar glan triasa n-dailter fín breithre De dona popluibh
Is é in mor-briughaidh sona so-fhoircetuil no shasadh bochta & nochta
Is e gesca na fír fhinemna tuaraidh bheathaid & sasad don domon
Is e in fír-liaigh icas gallra & teadma anma cech dhuine irisigh isin eclais cristaidhe
O R O chomhfhoicsigh tra laithi a eitseacta in noim-sin .i. Senan ar n-íc dall & bodhur & bacach & amhlabhar & gacha h-aimhreidhi arcena Iar fothugud cheall & recles & mainistreach do Dhia & iar n-oirdnedh indtibh-sein espoc & t-sacart & áes gráidaes gacha graidh arcena fo ongad & coisecrad & bennachadh tuath tainic ina mhenmain do Senán techt do dhenam ernaighthi oc relcibh Cassidain a aidi & sethar a athar .i. Scath Craibhdheach ingen Dubhthaigh
Luidh iarum i leth-sin & aidhleadh leis co Cill Eochaille d'acallaim ingen Neir ro batar ann .i. naemh-ogha craibhdecha ro ghabhsat caille fo láimh Senáin & ro batar for a anmcairdius
Ailit-sidhe dano do Senán co tardta corp manaigh umhail dá mhuinntir cuca-somh ‘da adhnacal ocainn co rabdais a reilce oc ar n-imcoimet’
‘Do-bérthar cucaibh’ ar Senán ‘nech dia targha bar n-imcoimét na bídh a shnim foruibh’
Ceileabhraidh iar sin dona noemh-oghuibh & do-ghni ernaigthi oc reilcibh Cassidain & tic arís cu torocht in sceich fil isin fiadh re Cill Eochaille aníar cuala ann-sidhe in guth fris dona nemhaibh & is ed ro raidh:
‘A Shenáin noeimh!
tair docum nimhe’
Do-fhrecair Senán & is ed ro raidh:
‘Cex’ ar sé
Deisidh fo cétoir isin maigin-sin
Is annsin ro tocbait aingil De Martan o Toirinis i neoll nemhdha & fuirmidhset isin maigin a m-bui Senán & do-rat comna & sacarbaic dhó
Amar thairnic dó sin ro dheonuigh Dia ro tocbaiset na h-aingil Martan manach isin neoll cetna cu ro fhacuibset i Toirinis isin ló cetna
Ro raidh dano Senán fria mhuinntir:
‘Bídh mu corp-sa sunn cu mochtrath’
faididh Senan a spirut docum nime etir airbhribh aingel for cuiredh na Trinoidi i medhon lai i
marta
Bái dano corp Senáin innsin co aramharach & gia theasta soillsi na grene in aidhchi-sin uatha som ni theasta freacnarcus aingeal na soillsi nemhdha uathaibh
Tancatar tra ar madain a muinter assan indsi ar cenn cuirp Senáin .i. Odhran & Mac Inill & espoc n-Iuil & espoc Mula Segda mac Baith & na noeimh arcena & ro adhnaicit corp Senáin gu n-anóir & airmhitin móir & rucsat aingil a ainim cusan cumsanad suthain a n-aentaidh na naeim-trinoidi & muinnteri nime
Ailim trocaire Dhé tre impidi Senáin co roisem in aentuidh-sin
Betha Fhindein Clúana h-Eraird
in craibhdhigh-seo & in forbhadh do-rat for a rith m-buadha i bhos isin bith frecnairc: at-fiadhar sin ar airfited anma na n-irisech .i. Findian mac Findtain meic Conchraid meic Dairchealla meic Senaigh meic Diarmada meic Aedha meic Fherghusa meic Aililla Taulduibh meic Cealtchair meic Uithechuir
In Findtan-sin didiu do-ráidh-sem tuc-side setig socenelaig Teluch a h-ainm-side
Do-rala cu m-ba alachta isidhe uadha-som
A n-aimsir a h-imtruma co tarfas dí araili lasair theined do dul ina beola & a tiachtain a n-deilb eoin edrochta for cula for in conuir cetna dula don eon co n-essidh for barr crainn eoin & enluithi Leithi Mogha do thiachtain cuigi isin crainn-sin co n-asta uile aca-som a tiachtain in eoin i l-Leith Cuinn co n-eissed ann-sidhe for barr chroinn ele
Eoin & énluithe Eirenn do thiachtain cuice cu ros-fhasta ocai
At-cuaidh didiu in aislingi-sin dia céli
‘Coimpert craibhdhech eicin fil ocut’ ar se
‘Scaram coimleapuid cein bhia-sa fon n-indus-sin’
Do-ronsat amhlaid
Ni chaitheadh didiu Teluch fésin biadha inmarra acht luibhe ailghena & airera etroma cu ro genair in ghein buadha sin
Rugad iarum inti noeim Finden cu h-Abban mac h-úi Chormeic cu ro m-baist
Batar didiu dá thopar isin mag in ro baisted-somh Bal & Dimbal a n-anmanna
As an topur dia n-ainm Bal ro baisted-som amail ba cubaidh dia airilliudh
O ro forbair intí noeimh Fhinden rucad co h-espoc cu Fortchernn cu ro legh salma & in t-ord n-ecclasda occa
Ro fhothaig-siumh immorro tri h-ecalsa asa ghillacht .i. Ros Cuire & Druim Fiaid & Magh n-Glas
O ra-siact immorro co h-aes trichtaighi luidh tar muir
Taraill co Tairinis
Fuair senoir ara cind innti Caemhan a ainm
Batar seal immalle & do-ronsat aentaid Finden iar sin cu Cill Muine
Fuair tri suithe ara cind annsin .i. Dabid & Gillas & Cathmael a n-anmanna
Rob e fath a comthinoil annsin cosnum cennachta & apdaine innsi Bretan etir dís díbh .i. etir Dabid & Gillas
Do bretheamh choitcenn ro aentuighseatt eatarra Cathmhael
O 't-connaic immorro Cathmhael noemh Finden ro fhegh co h-innfheithmech:
‘Cia h-innithemh romhor’ ar Daibhith fria Catmael ‘do-beri forsan oclach n-anaithnid do-dechaid isin tech’?
‘Rath mor’ ar Cathmhael ‘airighim air’
‘Ma ata’ ar Daibhith ‘rath fair labradh innousa as in bérla Bretnach et etercertad in caingin ima taím-ne’
Do-rat Finden airrdhe na croiche tara ghin & ro labair as in m-Bretnais amail bhud h-é a berla bunaid et do-rat an indse do Daibid ar senserecht
Luidh iar sin Finden & Cathmhael & Daibid & Gillas d'agalduim righ Breatan do chuinghidh inaidh reclesa fair
At-bert saidhe ná raibe oga
At-bert co h-essomain immorro araili duine istigh:
‘Madh ail’ ar se ‘dona clerchib cuiret ass in loch mor-sa imuich a toebh in dúine & denat recles doibh 'na inat’
‘Dia n-dernat-somh sin’ ol in ri ‘rot-biat cidh an dunad-sa la toebh inaidh in locha’
Luidh Finden immorro & aithinne 'na láimh co rathum isin loch cu ro theich roime isin muir: cu ro morad ainm De & Finnein triasin moir-mirbuil-sin
Ro h-edpartha tra na feranna-sin do Dia & d'Fhinnian
Do-rat-sidhe iat dona sruithibh Bretnachaib batar malle fris
Ro fothaiged tri cathracha ocu-side inntib
As dib-sidhe Lann Gharban no Gabran aniu
Bui immorro Finden bliadne oc foglaim immalle frisna sruithibh Breatnachuibh batar malle fris
LAA n-aen ann lotar manuigh isin caillid do bhuain chrann 'chum ecalsa
Ni ro leicset Finden leo ar chadhus dó
Tainic in secnap tara n-eis co Findén co n-ebert friss:
‘Cidh ro m-bai’ or se ‘ná dechadais isin caillid’?
‘Cidh o chianaibh’ ar Finnén ‘at-berthea frind no raghmais: in tan dano at-berur frind no ragam acht fo-gabhur a comadhbhur dhún’
‘Atat’ or in secnap ‘dá óg-dhamh amuigh isind achad; timairc-si lat iat & eirg isin caillid’
Luidh Finnén leo isan caillid & ba h-e feidhm toisech do-riacht an eclais a fheidhm
Ni fes immorro dil in t-secnap rota-cursaigh-seom
Ro morad ainm Dé & Findéin tresin moir-mirbuil sin
FEACHTUS tancatar Saxain d'innarba no d'innred Bretnach
Ro gabhsat longphort i taebh shleibhi aird
Do-chuatar Bretain i muinighin Findein im chuinghidh osaidh doibh o Shaxanchaib
Luidh Findén forsin n-umuloit
Do-ratsat Sachsain era fair
Do-rat Finen buille dia bachaill isin sliabh cu torchuir in sliabh for Saxanchaib cu na térno fer indisdi scel dibh
TAINIC iar sin tocra do Fhinnen dula do Róimh iar forbhadh a fhoglama
Tainic aingel Dé chuigi co n-ebert fris:
‘A n-do-bertha dhuit icc Roim’ ol sé ‘do-berthar i bhos
Eirg & athnuidhig iris & creidium a n-Eirinn tar eis Patraic’
Do-dhechaidh iarum Finnén do thoil De dochum n-Eirenn
Luidh Muiredach mac Aenghusa ri Laigen dochum puirt ana frithshet co n-do-fhuc for a mhuin a tri h-uidedaib tar na tri h-achdu roptar nesa don phurt
Ann-side at-bert fer do mhuinntir in righ:
‘Is tromdai atai a cleirig forsin righ’
‘Easpach sin’ ar Finnén ‘ár in lín fechtus nom-gebhudh-sa for a mhuin no bhiath in lín righ sin for an cuicid dia shil
Uair as fo tri dano’ ar se ‘nom-gabh gebuit tri rig dia shil coiced Laigen’
Ro bennach Finnén iar sin Muiredach bhadein & at-bert:
‘Amail fuair’ ar se ‘mogh De faeilti ocut cu bh-faghbhu-sa faeilti ac muinntir nimhe i Tír na m-Beo’
Ro bennach dano broind a sheitche co ruc-side mac sainemail Eochu a ainm .i. athair Branduibh iar sin
At-bert in ri re Finden:
‘Gebe inad’ ar sé ‘i Laighnib bus maith lat do-berthar dhuit do dhenam do reclessa’
Tainic aingel Dé ria bh-Finnen cusan sliabh danad ainm Condal
Ro imchuirset aingil Dé h-é cona mhuindtir i n-adhaigh-sin do mhullach in t-slébi isin glinn ba nesa dhó
At-bert-somh isin maduin ria muintir techt isin caillid do bhuáin crand do cumhdach reclesa
Do-dhechaid aen dibh cuici-sium ar cula & geg do abhuill cona torad 'na láimh
Luidh-siumh amalle fris-side cusan inadh i m-bai in abhall
‘Dentar’ ar essium ‘in recles isunna’
Dia m-batar forsna briathraib-sin co n-fhaccatar chuca Bresal mac Muiredaig & Cremhthann espoc a bhrathair Breasal co ra ghaibh co slatra laimh in cléirig do deoin in espuic
Feargaighter iarum in clérech co n-debairt:
‘In lámh’ ar se ‘ro sinedh do dlomad dam-sa resiu dorua in trath so imarach ind ingnibh seabaic cu ro fuirmidter am fhiadhnaisi
In t-espoc dano dia n-dernadh deoin ní ba h-ard a congbhail isna talmandaibh & ni festar cidh inadh a eiseirghi’
Tangatar immorro Osraighi for creich isin tír 'arnamharach
Luidh Bresal dia fuapairt cu ro marbad and cu tucad lasin seabac a lamh co rus-fuirim i bh-fiadhnuse Findéin cu ro mórad ainm De & Finnein don mhóir-mhirbuil-sin
TAINIC iar sin Muiredach athair Bresail gu tard do Finnén in magh as radlomh Bresal dó
Ro leasaiged lais-sium conad h-e Achadh Abhall aníu
Bai-sium bliadni dec isin inad-sin oc foghnum don Coimdid na n-dula co n-debert an t-aingel fris:
‘Ni h-é so inadh eiseirghi’ ar se
‘Bid h-e cena inadh do comdhala riat mhanchuibh i l-lo bratha’: conudh desin ita Sliabh Condala .i. sliab comdhala Finnein ria manchaib i l-lo bratha
Ceileabhraidh Finnén iar sin dia mhanchaib & tainic i crich h-Ua n-Dunlainge
Is ann-sidhe ro edhbair in ri Coirpri Mugna Salcain do-sum
Bui-sium se bliadni ann-sidhe
Tainic iar sin co h-Achad Fhiacla: ann-side do-rochair fiacal as a cind-som cu ro fholaig i muine dresa tiachtain doibh-sium iar sin as cun-aitchetar na braithre uadh afhiacuilcomurtha d'facbhail acu cu n-debairt-seomh friu:
‘Eirgidh’ ar se ‘cusin muine n-dreasa út at-ciche & tucaidh as in fhiacuil for-facbhas-sa ann’
Do-thiaghat iarum & fuaratur in muine ar lasad & tucsat in fiacuil leo & is uaithi ro h-ainmniged in baile .i. Achadh Fiacla
TAINIC iar sin Finnen cu Cill Dara co Brighit cu m-bui ic tiachtuin leiginn & proicepta fri re
Ceilebrais iar sin do Brigit & do-breth Brighit fainne oir dho
Nir'
bho santach-som imon saegul
Ni ro ghabh in fainne
‘Ce no optha’ ar Brigit ‘ro-ricfea a leas’
Tainic Finnen iar sin cu Fotharta Airbrech
Do-rala uisce do
Ro innail a lamha as in usqui: tuc lais for a bhais as an uisqui in fáinne targaidh Brighit dó
Táinic iar sin Caisin mac Nemain co faeilti moir fri Finden & ro n-eadhbair fein dó et ro acain fris rí Fotharta ic cuinghidh oir fair ara shaeire
‘Cia mét’ ar Findén ‘connaigheas’?
‘No ghebhudh uingi n-oir’ ar Caisin
Ro thomhuis sé iar sin in fainne & frith uingi oir ann
Do-rat Caisin h-i ar a shaeiri
TAINIC Findén iar sin tar Bóinn co h-Eiscir m-Branain ait ita Ard Relec iníu
Ro fothaig eclais isin maigin-sin
Tainic duine etrocar chuigi-sium Baeth a ainm
At-bert frisin cléirech na bíat isin maighin-sin
Ro berthea a rosc uadha achedoir
Do-roine aithrigi iar sin & tucad dó arís a shúili
Crech do-dhechaid an inbhaid-sin a Feruibh Tulach sech recles an cleirig co tarla d'áraile gilla don creich cu n-dechaid i sorn na h-atha bui i focus in reclesa
Ro faillsiged do Finnén inní-sin
Luid-side & aidhme in berrtha leis cu ro coronaighedh aca in duine-sin fon n-ecosc n-eclasda cu ro légh ac Finnén co tart gradha fair iarumh conad h-e espoc Senaigh .i. cetna comharba ro ghabh iar Finnén
FEACTUS d'Finnen oc glanad thiprat oice
Tainic aingeal cuigi co n-ebairt:
‘Ni h-e so inad na tiprat’
‘ Do-beruinn’ ar Finnén ‘gusan inad a n-dlegur
Luidh in t-aingel roim Finnén seal soir on eclais gu ro foillsigh dhó inadh na tipraiti’
‘A mo coimdhi’ ar Findén ‘in saethar-sa do-ronsam-ne o chianuibh cidh bias de’?
‘Cibe tara ragha in uir ro claidhis’ ar an t-aingel ‘do-geba trocaire on Coimdhid’
TANCATAR iar sin noéimh Eirenn cuca-som as gach aird d'foghlaim eccna oca cu m-batar tri mile do naemuib imalle fris conad dibh-sidhe ro thogh-sum na da aird-espoc dec na h-Eirenn amail do-fhindat ind eolaigh
Ocus at-fiadhat ind eolaig & na scribenna conna dechaid nech dona tri mhile-sin uadha-som cen bhachail no soiscél no comartha suaichnidh eiccin cunadh impaibh-sin ro gabsat a reclesa & a cathracha iardain
FEACHTUS ro faidh-sium a dhalta .i. espoc Senaigh do taiscelad for lucht a scoile dus cidh do-ghnítis
Ba sain tra an ní ica bh-faghbhaithe cach dibh acht battís maithe uile
Frith tra Colum mac Crimhthain & a lama a sinedh úadh & a menma indithmheach a n-Dia & eoin oc tairisium for a lamhu & for a cenn
O 't-cuas do Fhinnen inní-sin at-bert:
‘Lámha ind fhir-sin’ ar se ‘do-bera comunn & sarcarbhaic dam-sa frisna déidhenchu’
TAINIC aingel De co Finnén co n-ebairt fris:
‘Ni h-e so inad th' eiseirghe ár biaidh duine maith dot muindtir i sund’
Tainic aingel co Findén cu Ros Findchuill is eisidhe Les in Memra inniu
Ann sein gabhus Finnén in fersa fathachda Hec requies mea
Annsin tainic Fraechan drui a docum-som
Ro fhiarfocht-sum:
‘In ó Dia’ ar se ‘ata dhait-si in fis fil ocut’?
‘A fhromhudh duit-si’ or Fraechan
‘Abair cetamus’ ar Findén ‘inadh mo eiseirghi-sea
At-cim a nimh & ni fhaicim i talmain’
At-racht Finnén
‘In t-inad asa n-errachtair innósa’ or Fraechan ‘is as ad-reis do mór-dhail bratha’
TANCATAR iar sin a dha shiair co Finnén .i. Righnach & Richenn & a mathair .i. mathair Ciarain cu ra gaibhset i Cill Righnaigi Finnén & Ciaran dia torruma
Batar na caillecha oc acaine beith cen usce
‘A choimdhe’ ar Finnén fria Ciaran ‘cait i bh-fhuighbhium uisqui doibh sut’?
‘In budh leasc lat-sa’ or Ciaran ‘eirghi as an inad i tai’?
At-ract Finnén
‘An t-inadh asa r'
eirghis’ ar Finnén ‘as é inadh na tiprat’
Ro fhiarfocht Finnén do Righnaigh cindus bai in chaillech a máthair
‘Ni cumangar ced n-d ul i n-aicsighudh di ar tromdhacht a h-anala’
Ro imderg cu mor imon cleirech & at-bert-somh:
‘In Coimdhe’ ar se ‘airchesas cech aen don chinedh daena dia h-airchisect’!
Luidh Righnach iar sin dia taigh
Fuair a máthair n-óghshlain la breitir in noeim
Molad thuc Geman maighister fechtus donti noimh Fhinden iarna dhenum tria rithimm
‘Ni h-ór tra ná airget ná étach loghmar’ ar Geman ‘chuingim-si fort ar an molad-sa acht oen ni ferann bec fil ocam is h-e étairthech co n-dernta-sa ernuighthe cu rub toirthech’
‘In t-immann do-righnis’ ol Finnén ‘geibh ind uisqui & sreith in t-uisci-sin tarsin bh-ferann & bidh toirthech’
Do-righnedh samhlaid & ba toirtech in ferann
CRAND leimh bai ic Rúadhan Lothra crann o sileadh linn shomblasta for a faghbhudh cach in blas ba maith lais conad de no lesaighdis na manaig na h-áighidh conadh do sin batur manuigh Eirenn ac togra gu Rúadhan
Tangadar a dhaltae co Finnén cu m-batar ica acaine fris a dhaltada icá fhacbhail
Ron-gáidetar im dula leo co Rúadhan cu m-beth Rúadan i coitchinne m-bethadh amail cach Finnen immaille friu gu Lothra
Ba h-edh toissech do-chuatar cusan crann cu tard Finnén crois dia bachaill tarsin crann conná ro sil banna ass
O ro-chuala Rúadhan inní-sin do-raidh uisqui a thopair do thabairt dó
Do-rigne ernuighthe
Do-soud uisqui na tiprat a m-blas lenna
In lind rucadh do Finnén cona noemhuibh do-rat-sidhe airrdhe na croiche thairis
Ro sóud fo cedoir a n-aicned uisqui
‘Cia tarba sin’? arna cleirig fria Finnén ‘mina choiscir in tiprait’?
‘A braithre inmuine’! ar Finnén ‘cidh táithe do Rúadhan ár cidh a bh-fhuil d'uisce isin monaidh-sea i taeibh in reclesa bhus ail leis do shoudh i lind shomblasta do-gena Dia aire’
Ro gádatar iarum diblinaibh Finnén & na noeib inhí Ruadhan co m-beth a betha amal chach
At-bert Rúadan do-ghenadh sein ara aidi ar Fhinnen
Ro cesnuigh cena ferann beag bui imon recless do bheith etoirthech
Ro bendachai dano an ferann sin conadh toirthech Finnén iar sin i crich Connacht co Druim Eitir Da Loch i nh-Úaibh Oililla
Fuair Muisi & Ainmire ann ara chind & siat toirrsech do écaib a sethar an lá-sin
O ro airigh Finnén inni-sin luidh isin tech i m-bai corp na sethar
Do-righne depraccoit n-dicra n-dedhghair fri Dia cu ro thodhuisc in caillig a báss cu m-bui ica fh erdhaighis et cu ro mharbh in laegh bui fo a h-aen bhoin & cu tuc drolmaig n-englaisi dhó cu ro bennach Finnén an englais curra soudh a m-blas fina
Frith didiu in laegh beo 'arnamharach fo a mhathair
Ro morad ainm De & Finnéin triasin moir-mhirbuil-sin
Ro edbair iar sin Múisi & Ainmire a reclés do Día & d'Finnen Finnén iar sin isin Corunn i crich Luighne
Tainic Crumtir Dathi co m-bai amalle friss
Tainic aingel Dé co n-ebairt fris:
‘In bhaile’ ar sé ‘in debera fer dot muindtir frit ‘is caein in t-achad-so’: fothaig eclais ann’
Nir' bho cian co n-debairt fer dia mhuinntir-seom:
‘As cain’ ar se ‘in t-achad-so’
Ro fhothaig-siumh iar sin eclais isin inadh-sin
For-fhacaibh cruimthir Dathi isin dú-sin
Ita innsin tipra Fhindein & a lecc
Geb e duine othair dhech isin tiprait ticfa slan eisdi
Geb e dámh dhuilech thí cusin n-airchindech ni berthar a einech acht gu ro ghabha a phater oc on leic-sin
Sic Tipra Fhinnein & Leac in Pupail ic Achad Abla
TAINIC iar sin Finnén i Coirpri Mhoir
Aengus ba rí an inbhaidh-sin i Coirpri
Tainic a mac-saidhe .i. Nechtain do dlomad don cleirech
Ro leansat cosa a mhuinntiri don talum & at-bath fein
Táinic Aenghus iar sin cu tard a reir don clérech co rus-dúisigh a mac do a bás et co tard inad reclesa dhó
For-fhacaibh-siumh Grellan mac Nat Fraeich annsin
O ra fhothaig tra Finnén cealla & congbhala fon n-innus-sin et o ra proitche breitir n-De do feruibh Eirenn do-dechaid docum a reclesa gu Cluain Iraird
LAA n-oen ann-side do espoc Senaigh dia dhalta-somh ica fhégad amlaid at-connaic a caeile & a troighi mhoir h-e in meit co n-airmitís a esnae triana étach inmhedhonach amach
At-connaic dano in cruimh do thechta as a thaebh et ba h-e in fath ón uar-chris iarainn búi uime ardaigh pennaiti don curp cu ro thesc gu cnaimh
Caíis iar sin espoc Senaigh
‘Cidh dot-gni toirsech’? ar Finnen
‘Do chaeili-siu’ ar espoc Senaigh
‘Ferfaidh cruimh for h'asnaibh-si in chaile-sin’ ar Finnén
Moidi ón rochái espoc Senaig
‘Cuma dano duit’ ar Finnén ‘toirrsi dho sin
Beruidh aen duine do corp docum n-adhnacail’
Is lia tra tuiremh & aisneis a n-derna in Coimdhe do fertuibh & mhírbhailib ar noemh Fhinden: áir mina thisadh a spirut fein no aingel de nim dia n-indisi ní caemhnacair nech aile a mhiadhamhla a bhetha inmhedonach a comhairbirt bith-bhuan in cech lithlaithe acht is Dia nama rodus-fidir
Ba sí immorro a proinn lai .i. boim do ar an eorna & deogh do uisce: i n-domhnaighibh immorro & i sollumnaibh boim do ar an cruithnechta & orda do bradan fhonaithi & lán copain do mhidh ghlan no do chormaim
No chairighedh na daine at-ceth ac craesachad & no ciedh & na pendedh a pecad
Ni chodlad for clúimh na for colcaidh co comhairsedh a thoebh re h-uir noicht & cloch do fhrithadhart fo chind
Glan-edhbartach do Dhia amal Aibel mac Adhaimh
Diprocoitech amal Enoc mac Iareth
Luamhaire lan-toltnaightech do airec no do fhollamnacht na h-ecalsa eitir tonnaibh in t-saeguil amal Noe mac Laimhiach
Fir-ailitir amal Abraham
Búidh bláith amal Moysi mac Amra
Feidil fodhailtech amal Iop
Eacnaid eoluch amal Sholam mac n-Daibhíth
Primh-proiceptoir coitcenn & leastar togaide amal Pol apstal
cosmailighter o mhodhaibh imdhaibh fria Pol áir amal ro genair Pól tes a tir Cannan a cenel & a bhunadas tuaidh a tir Caldea as amhlaid sin ro genair Finnen i bhus i Laighnib a cenel & a bhunadns tuaidh a n-Ulltaib
amal ro legh Pól ic Gamaliel ic sui in reachta fri re bliadne cur'
bhó sui as amlaid ro legh Finnén ag na suidhib Bretnachaibh adubramar fria re bliadne cor' bó sui
amal ra tairmesc an t-aingel Pól na dighsed do Damaisc acht cu tised do shiladh irsi & creitmhe do chách is amlaid sin ro tairmisc in t-aingel Finden na dighsed do Róimh acht co tised do shilad irsi & cretme do feruibh Eirenn
amal ro nertadh o Dhia Pól iar fothugud ceall & eclas & cathrach isin athardha in ro ghenair co tisedh do forceatal irsi & creidmhe do Roimh as amlaid ro gressedh o Dhia noeibh Fhinnen ar fothugud ceall & cathrach 'na athardha co tised do mhúnud & d'foircetal noemh Eirenn gu Cluain Iraird
amal ro tharrngair aingel do Pól na bhadh ithfirnach cu bráth nach aen no ragad a n-uir Romha as amhlaid ro tharngair in t-aingel do Finnén na bhadh ithfirnach iar m-brath cach aen tara ragad uir Arda Relec
amal at-bath Pól i Roimh dar cenn in popuil Cristaidi arna h-erbailtis uili a pianaibh & i todhernaibh ithfrinn as amlaid at-bath Finnén i Cluain Iraird dar cenn popuil na n-Gaeidhel arna h-eplitis uili don Buidhi Chonnaill
is annsin ro tharrngair in t-aingel do-somh co n-indarbfad gach teidm & gach galar coitcenn a Cluain Iraird tre irnaighthi in t-samhail & co n-indarbfadh a h-Eirinn uili tre troscudh shámhaid Finnéin isin pupull ic Ard Relic & ic Achad Abhull & i Condail
O do-dechaid immorro cusna deidhinchaibh dontí noeimh Fhinnen ro fhaidhestar a aingel comuidechta co h-Inis Mac n-Indeirc fri Luimnech co tuc-side Colum mac Crimhthain cona theigh liubhar fo dhuibh nellaib cu Cluain Iraird cun ro ghaibh Finnen coman & sacarbhaicc dia láimh cu ro fhaidh a spirut dochum nimhe i cinn ar cet bliadne
Ata immorro intí noeimh Fhinnén i n-aibnes & i n-airfitedh etir muntir nimhe i bh-fhiadhnaisi Dhe dia ro fhoghain
I Tat a relce & a thaisi gu n-anoir & gu n-airmhidin i talmain co fertuibh & co mirbhuilib gach laithe co traeth gach aen tic friu & coimhedaid gach aen cungnus leo
Gidh mor immorro intí noeim Fhinnen i n-etarscarad a chuirp & a anma on mhudh-sin colleic bidh mo a anoir iar n-eiseirghi ind oentuidh noemh nem-truaillnidi i mor-dhail bratha in tan bus bretheamh for fheraibh Eirenn & for a mnaibh imalle fria Patraic & Issu Crist
Taitnighfidh insin amal grein
Biaid isin mhor-mhaith-sin ind aentuidh noemh & noem-ogh in domuin i n-aentaidh naei n-gradh nimhe na dernsat imarbhus isan aentaid is uaisli cech n-aentaid i n-aentaid na naeimh-trinoidi Athair & Mac & Spirut Noem
Ailim trocaire Dhé ro airiltnigem in aentaid sin!
Betha Finnchua Bri Gobunn inso
BOI BRUGAIDH AMRA A n-ULLTAIB FECHT n-AILL do Mhughdhornaibh do-shunnraid .i. Findlogh mac Setna meic Abruinn meic Branain meic Dubhda meic Aenghusa meic Erca Deirg meic Briain meic Echach Muighmedhain
Bai baincheli oca fria ré bliadne co nus-tarraid bás in tan-sin .i. Caemeall ingen Aedha Fogarta do Feruib Breg
Ro fhurail a chara & a chomhalta féin fair .i. Fiacha Súidhe mac righ Eirenn techt do thocmarcc bainchele eili conná beth i serg galair amal ro bhai do chumhaid a mhná fesin
ba h-Isin Idhnait inghen Fhlainn Leith-deirg do Chiannachta Glinde Geimhin o Chomar Cinn t-Slebhe
Tochmaircidh-sium iarum in n-ingin-sin cu m-bo torrach uadh
Urailidh immorro Finnlogh cona mhuindtir for a comhalta .i. for Fiacha Suigdhe feall for righ Temra .i. for Blathmac mac Aedha Slaine
Do-gniter in feall et geibhidh Diarmait mac Aedha Slaini righi Temra déis a brathar
Di-chuirter atuaidh lucht an fhill .i. Fiacha mac righ Temra & Findlogh a chomhalta & mile teinntech lais-sein
Is ann sin do-rala Mael Tuile mac Cuilchi anmchara Findlogha & faillsighter dhó an ingen do bheith torrach & cumad gein amra diamad lán beoil bh-fer n-Eirenn in gein bai 'na broinn; & at-bert Mael Tuile:
I Ndsaighfidh gala traethfaidh bidhbhaid saighfidh mind-righa bidh crann cuisc Temra lesaighfes Life fhoirfes Laighne
I Araidh immorro an cleirech an gein bai i m-broinn na h-inghine do idpairt do Dhia & a thabairt docum leiginn & geallait-sium do-som sin
I Dlaicter iarum iat cu righ Connacht cu h-Eochaig Tirmcarna & idlaicter o Eochaig cu righ Muman .i. gu h-Aenghus mac Nat Fraeich gu Caisiul et orduighidh-sein ferann doibh i Crich Mhogha Ruith & toirrnid-siumh ráith amra ann .i. Raith Ua Cuile
Do-gniat didiu a mhuindter fleadh mhor do rígh Fer Muighi .i. do Mhellind mac Tuirc isin ard fria Raith Ua Cuile aniar
Luidh máthair Fhindchua & si torrach cu ro chuinnigh digh don linn for na scoairib ár ros-gabh mían don linn et ro h-erad h-i
Ro labair in gein bai 'na broinn & it-bert so ann:
Gerthit gurthit erail-sium sala mor muincille melsedar Ulaidh uir amal melis milchu for mhil cu rossam
Gertit LUIDH iarum an ingen dia tigh et scailit a cercalla dona dabhchaibh acedair dia h-eis & teit in fhlaith dimhain fo lár
Do-roich ri Fer Muighi .i. Meleand cusin tech i m-bui in fhlaith et o ro-chuala an scel gabhuidh cona bhuidhin lais for lurg na h-ingine dia marbad
Do-berur celtchair dhichlethi imon ingin o rath na gene bai 'na broinn co rocht imshlan Raith h-Ua Cuile
Tainicc iar sin inbhaidh na h-ingine & tecat idhain da h-indsaigid cu ro thusimh in mac idhan ro bhui 'na broinn
B Erar iar sin in mac thairrngertaigh co h-Ailbhe Imlech Ibhair dia baistedh & do-berar screaball dó ara bhaisded .i. sect pinginne oir
Bennachais Ailbe iar sin in ghein & do-berar ainm fair .i. Finnchua & at-rubairt Ailbhe a thabairt fria leighenn i cind a secht m-bliadne
L Otar iarum lucht in bhaistte & in mac leo cu Raith Ua Cuile
Teacar iar sin o Chumuscach mac Cuind o righ bh-Fer Tefa mac sethar d'Finnchua e fein do cuinghidh in meic dia altram; & do-berar dó & ailter an mac i tigh Cumascaigh a n-Ard na Rigraidhi os brú Locha Ri gu cenn secht m-bliadne cu toracht Comhghall for cuairt Clainni Neill co tarla do thigh Chumuscaig co facaid in macamh óg isin tigh ara chind & spirut aingil 'na comaidecht
Do-breth Comgall gradh do & imchomaircidh cuich h-e?
‘Findchua sin’ ar siat ‘mac Findlogha’
‘Ocus misi ron-alt’ ar Cumuscach ‘& Ailbhe ron-baisd’
Cuinghidh Comhghall in mac for a aidi & do-berur dó h-e
Do-rad in mac seirc do Chomhgall & teit leiss co árus co Bennchar Ulad & do-ghni leiginn oca amal cech n-dalta ele
Bui didiu ferghort cluana in tan-sin ac Comhgall & mogaid no bhidis ica coimet cu toracht Findchua
O r'ptar toirrsigh iarum na mogaid at-bert Findcua:
‘Leagar duinne 'mar n-daltuibh in ferghort do choimhet gach lai timcheall’
At-bert Comgall:
‘Coimhet-sa aníu h-e ria cach’
Teit iarum Findchua do coimet in fheoir
Tic ri Ulad .i. Scannlan mac Dunadhaigh cona sluag do Bennchar & cuirit a n-eocha isin bh-fergurt co Findchua
Dí-chuiris Findchua fo tri uada iat
Feargaighther friu fa deoidh & escainid iat cu ro soudhait na h-eich i clocha conad Gort na Liag at-berur fris ó sin ille
Férgort na Mogad h-é cosin
Lonnaighter in ri de sin & tiaghar uadh ar cenn Comghaill dia fhis uadh cia do-genad in gnim út
Tic Comgall guna dhaltaibh cusin righ & Findchua i cuma chaich
Do-breth in ri aithne fair-siumh conud h-é do-roine in gnim út triasin tuarascbáil tucsat na h-araid do fair & ruamnais rosc in righ 'na cinn comtar derga teinntidhi
Rathaigius Finnchua inní-sin & fergaighius frisin righ cu ro eirig in talam uimi cu riact co a ghluinibh
Ad-chi Comhghall inní-sin & sillaid tara ghualuinn & at-bert fria Finnchua:
‘As fearr lat-sa do beith fein mór innúsa’ ar Comgall
Imdergthar im Findchua dhe sin & cuiris a cheann fa chochall Comgaill cu ro loisc in cochull
‘Ar Dia rit a meic bic’! ar Comhgall ‘nachat-geibhedh ferg & rat-fia do breth fein o righ Ulad & uaim-si’
‘Cidh ar nacham-gebhudh ferg’ ar Finnchua ‘umat shárugud-sa & umam sharugud fein don aen-gurt gabala bui ocuinn?
Beir-si do breith’ ar Findchua fria Comgall
‘Berat’ ar Comhgall ‘acht gur' bhat buidech-sa’
Sillis Comgall forsin righ & at-bert an ri:
‘Gach ni uma m-bia biat-sa fair’
‘Is sí mu breth’ ar Comhgall ‘na secht fichit bo blichta do-berur dam-sa uait-si gacha bliadne a tabairt do Fhindchua cu cenn bliadne tarmheissi & abdhaine Bennchair & darabh a cinniud do dhula i l-leith n-aili leath na cuarta-sin do-som & a leth n-aili i bus’
Ba bhuidech Finnchua de sin & cuirid in talam on righ tarais ana áit & loiscter uili cochall Comgaill conad aire sin nach dleghar cochall um comharba Comhgaill
Cunad iat tri ferta Finnchua iar rochtain co Bennchar .i. liaga cloch do dhenamh d'echaibh righ Uludh & an talam dh' eirghi imon righ có a gluinibh & cochall a aidi do loscud tria bruth a fheirge
Bai Comghall iar sin a m-Bennchar co cenn m-bliadne
foillsighter dó bás do beith 'na ghoiri & tiagait teachta uadha ar ceann Ailbhe co Imliuch Ibhair comad dia láimh no dhighsed dochum nime
Foillsighter do Ailbhe inní sin & teit-sein cona dhírim cleirech cu rocht Bennchar
do-ghniat a n-aenta & a codach ann sin a triur .i. Ailbhe & Comgall & Finnchua
Teit Comhgall docum nimhe innsin do laimh Ailbhe & facbhaidh Finnchua i n-apdhaine Benncair tara eisi co cenn secht m-bliadne & erbaidh do Ailbe co m-beth Finnchua ria udhacht ceb é tan no ghebhudh dia lámh fair
Iar caithimh na secht m-bliadne di-chuirter Finncua o Bennchar & a h-Ulltaib uili tria cuimhgi fherainn
Tic iar sin Finnchua a h-Ulltaib atuaidh cu toracht la greasacht aingil cu fira Muman & co a righ .i. co Cathal mac Aedha gu Caiseal et feruidh in ri failte fris & ordaighidh a rogha ferainn a Mumain dó
A S-bert Finncua:
‘Ní cetuighter dhamh ferunn acht in bhaile a freicera mu cloc mhe a n-oenar gan cungnum duini aigi’
At-bert Cathal:
‘Sir-si Mumain cu ro freagra do clocc thu & in bhaile a n-gebha rat-fia gan imrisan friut’
Tic Finnchua roime o Chaiseal co crich Fer Muighi .i. h-i cenn iarthurach Maigi Maistertha et siridh cain in maighi dús in freicerad a clocc h-e et do-freagair isin maduin arnamharach i bh-Fán Muilt
Scoirit a n-eochu annsin & leicit a foroire dhibh & scailit a m-buar & a tainte fona ferannuibh ba coimnesa dhoib
Do-gniter iarum comhaighthes friu & diultad & gerrtur a n-indile & buailter a n-aeghairedha
Acaínit a mhuinnter fria Finnchua
As-bert Finnchua fria coic .i. Dronan mac Dronbic:
‘Eirg cusan m-baili as comfhocus duinn annso & tabair tene lat ass’ iarum an coic ar cenn na teined cu tech rechtairi righ Muman .i. Baeth Brughai & Som ingen Mhothla a bhaincheli
I mac mhaircis in rectaire:
‘Cia h-airm asa tanacais ar cenn teined’?
As-beart an coic:
‘O Fhinnchu o dhalta Comhghaill’
‘In annsin bia fuirech fair’? aran rechtaire
‘Ni fhetar amh’ ar an coic et cuinghidh an tene
Do-breath an rechtaire tria thoghdacht urchar d'aithinne dho
Gabhuidh in coic ana ucht & iss ed bui uime cochall Finnchua
Timaircidh-sium in cochall imon teinid & beiridh lais h-í
Cuiridh in rechtaire nech dia muintir cen fhis don coic co fesadh in loiscfedh an cochull
Cuiridh in coic asa ucht an tene a fiadhnuse Finnchua & ní ro loisc finna na brothairne don cochall
Indisidh an techtaire anní sin don rechtairi gur' thaeidhligh a mhenma ind aithrigi co n-ebairt cu tibhred failti dho gengu tucadh nech aili
Lotar iar sin in rechtaire & a baincele d'agallaim an cleirig fesin & riaraighit h-e & slechtait do & bhiathait an cleirech in adaig-sin da gach bhiudh acht linn nama
At-fiadar do righ Muman conidh ann ro ghabh Finnchua i Fan Mhuilt etir a portaibh-sium & a airgeda
Fergaighther baincheli in righ de sin .i. Mughain ingen Fhiachrach Finn ri Eoghanachta Locha Lein
At-bert si na toillfitis a n-en bhaili .i. muindter Finnchua & a muinter-si
Fiafraighis in ri cá cís do-bertha don righain & do fesin as in ferann-sin
‘Ni anse’ or an rechtaire:
‘oen chúra fhinn & a furrthain d'fholcadh & d'únadh & airmhed bracha as gach baili do nái m-bailib at coimhnesa dhamh
Eirgedh techtaire uainn’ ar in rí ‘cu Finnchua dia fhis in bh-faemhann an cis-sin & mina faemhann eirgead leth nn-aili’
Faemhuidh Finnchua in cís-sin & geallaid a thabairt uadh áir is ann sud ro faillsiged do a árus do beith & a thaisi & a eiseirghi i l-laithi bratha
Toraindter iarum in baili la Finnchua .i. Cuil Muilt & orduighter a airles & cumhduighter a thighi & fodhailter a muindtera do na nai m-bailib ele batar ind arus ag righ Muman
Feidligid iarum Finnchua gu cian isin baili-sin tainic Conaing mac Marcain rí na n-Deisi do slechtain do & co tart Finnchua a sheut anmcharut a inad fein ar nimh dho-somh
Tugad tra cuigi-sium annsin secht n-ollumain ghabhunn batar i comhfhaicsi dó co n-dernsat secht corrana iarainn dó for a m-biadh co secht m-bliadni co faghbad inadh a nimh ár do-rat a inad bunaidh do righ na n-Deisi
Bennachaid-siumh gaibhne in bhaile-sin & facbhais buaid lamdai .i. n-gresa dhoibh do ghres acht cumad isin baili-sin do-ghendais no do-tinnscainfitis h-e & buaidh n-olluman dibh
Cuinghit na gaibhne fair-sium a n-ainm forsin m-baile a lógh a n-gresa .i. Brí Gobhunn
To-chaithidh Finnchua secht m-bliadni for a corranuibh acht aen-adaig nama
iss ed fo-dera eisein .i. Ronan Finn Maighe Lainde mac sethar máthar do Finnchua sennser noemh bh-Fer m-Breg do toidecht dia atach-somh co tised do chabair Clainni Neill Naighiallaig & righ Midhi .i. Sechnusach mac Aedha Slaine áir ro bhui cogad allmharach don mhuir forro & ba do Fhinnchua ro boi in dán a bh-fhoiridhin
ba h-iat do-roine in cogad-sin Breasal Bern-bhel Buaid-ealtach & Tuire Tortbhuilleach & Tinde Tren-mhor: do Breatnaib iar m-bunadus iat-sein
ba h-iat eicne do-ghnítis an loingius-sin gacha bliadne i crich Ua Neill in deis-cirt port gacha luingi do loscud & crechad gacha tuaithi & giall gacha fine do breith leo
Do-berut iarum Clanna Neill bennachta dontí do-thicfad ar cenn Fhinnchua co Feruibh Muighi dia cabair
Ro ghabh Ronan Find Maigi Lainde do laim an umaloit sin
Faillsighter d'Finnchua & se for a chorranuibh sennser noem Clanni Neill do beith for sligid chuigi et erailidh for a dhaltuibh freastal & frithailimh na techtairedh n-uasal-sin do dhenum
‘Tabhur’ ar se ‘ian measctha
do lind doibh & proinn céit do biudh & mad bec leo sin fuillter fris’
Do-riachtatar na cleirig iar sin & ro frithailit amal as-bert Finnchua
ni thormailt Ronán ní don biudh-sain no gu tised Finnchua dia chorranuibh chuice dia acallaim
O ro-siacht a fhis co Finnchua Ronan do beith i troscadh ailidh Finnchua in Coimdhi cumhachtach cu ro fhaillsiged do an ní bhudh coir do dénamh uair nir' bo áil dó dhula dia corranuibh comtais comhlana a shecht m-bliadna forro
Tic iar sin spirut aingil do nertad Fhinnchua co n-dechad d'agallaim an cleirig aili do ced Issu Crist
Luidh iarum Finnchua am trath proinne d'acallaim Ronain gér' imnár lais a corp tretholl iarna treaghdad & iarna thollad do dhaeluibh & do phiasduib d'faicsin do neoch etir; et feruid cach dhibh failti fri araili et at-fét Ronan d'Finnchua in toisc imma tainic
‘Bidham umhal-sa frisin toisc-sin’ ar Finnchua
Lotar iar sin rompa cu rancatar tuatha Teamra
O at-conncatur Clanna Néill na cleirig chuca do-bhi do mhett a n-eicne cu r' eirighset uile ar fhailti fria Findchua
In adaig immorro do-rocht Findchua co Temraig ba sí adaig do-rochtatar na dibergaigh & tucsat agaid a long gu Clannaibh Neill an deisceirt co Dubhcomar
At-cuas inní-sin do righ Temhrach & d'Finnchua
Eirghid iarum idir laech & cleirech & impóit ar deisil tria thecasc Finnchua & tecait rompa ina foram-rith co n-acatar na dibergaigh uatha
Eirghidh iarum aicned an cleirig friu cu ro mhemhatar spongcaibhle teined trichemhruaidhi as a dhetaibh sechtair cu ro loisc in tene-sin cronna na sleg & doite & righthe na n-dibercach gur' bo toi tuaith-gerrtha iat
‘Eirghit’ ar Finnchua ‘fesa uaibh dia saigid da fhis in tibritis slan dia bh-foghail’
Lotur na techta cuca
As-bertsat na tibritis slán doibh tria bhithu
Lonnuighter Finnchua don aitheasc-sin na n-allmurach
Eirghit iarum a n-aein-fhecht chuca etir laech & clérech conad h-e olc déidheanach do-rónsat friu a n-gilladha do mharbad & a longa do loscud & carn dia ceannaibh & dumha dia n-eduighibh; conadh amlaidh sin ro dhichuir Finnchua na dibercaigh
Do-berur a breth fein d'Finnchua .i. Dun Dubchomair cusna secht n-dolaidhib batar fris & corn lámha righ cona thimthacht do or derg & a thabairt sin dó gacha sechtmad bliadne o righ Mide
Gealltar sin uili d'Finnchua & ceileabraidh do Clannaibh Neill iar sin & facbhaidh bennachtain acu & tic dia árus féin iardain
Conad h-Isin fóiridhin Fhinnchua ar Clannaibh Neill & ar Fheruibh Midhe & cain uatha-som d'fhir a inaidh da eis cu brath
Fosaigid Finnchua 'na inad fein fria ré cian
Is ann sin do-éirig cogad for Laighnibh fria linn Finnchua
Sen Nuada Eicius fa ri Laigen in tan-sin
Batar da bainchele oc on righ-sin .i. Aífe ingen Rosa Failge & Anmet inghen Colmain meic Crimhthain do h-Uibh Cennselaig et annsa lasin righ issi inas in bhan Fhailgech & ba torrach sein uadh
Cuinghidh in ben Chennselach in toirrchius bai oc on mhnai Failghigh do tabairt ar comus Gia ro gheall in ri di-sIsin ní ro comuill
Cuiridh in ri fis fo cleith cusan m-ban Fhailgigh & at-bert fria dhul isin Mumain síar ar comairce Fhinnchua Shlebhe Cua uair comairce mís & raithi & bliadne aice-sein sech gach noemh aili da gach duine dar sarugud bh-fer n-Eirenn áir ni lamhdais sloigh náit sochaide curaidh nait cathmilid ní do Finnchua ar mhét a aicnidh & ar saeire a cheiniuil & ar mét a bhrotha & a bhrighe
Luidh iarum an inghin for set i crich Muman triar fer & nonbhar ban cona cairpthib leo cu rochtatar iartur Maighi Maistertha cu ro mhemaidh fertais carpait na h-inghine conadh Áth in Carpait ainm inn atha o sin ille
Urdhaingnighter in carpat re h-edh & scailid doridisi & leathnaigid conadh ass ro h-ainmniged Druim Leathan & Ceall Droma aníu
Gabsait iar sin idhain diana an ingin et faillsigter esein do Finnchua & sé ica fhothracadh a n-dabaigh uar-uisci .i. ben righ Laigen do thecht chuige ar chomairci
as-berar uadha fria gan techta as an inadh a raibhe co rucadh a toirrches áir ni ghnáthaighdis mna naít bandala techt ar eclais Finnchua in tan-sin
Beridh ingen mac mochtrath aramárach & berar uaithi h-e dia bhaisdid co Finnchua
Baisdter iar sin an mac & do-berar ‘Findtan’ fair .i. Finntan mac Sen Nuadha Eices meic Breasail Bric meic Fiachach Foibric
Oilter in mac oc Finnchua & do-beir a chích des dó cu ro fhas bainne innti & fogarthar dá mháthair imtheacht 'na tír fein
Do-bhí bisech ar an mac sin nách bíadh oca mháthair fesin dia m-beitis noenbur banaltrann fai
Fortamhlaighidh iar sin in cocad thair for Laighnibh o Chennsealach mac Dunlaing meic Dunadhaigh o raitter h-Úi Cennsealaig
Tecait iar sin a aes gradha co Sen Nuadha Eiceas da fhis cidh do-gendais risin cocad-sin ár ba senóir in drai ann
As-bert in rí:
‘Ata cathaighi conghaluch i cinn Shlebhi Cua .i. Findchua o Bri Ghobhann & itá mac damh-sa aigi & ticfaidh am shocraiti tre bháidh doigh am inmhain leis allos mo meic & eirgedh airechus co naenbur eces lais ara cenn ár itá do mhét a naire na tibhre éra for an aes dana’
Lotar na filid for a sét cu rochtatar i comfhocus baile Finnchua .i. cusan abuind fria cill anair
Faillsigter sin do Finnchua & se i n-dabhuigh uar-uisci & luidh gusan aes dana na tistais cuigi co tairsedh dhó-somh a fhothrucud
Fergaighit na filid fris-sium uimIsin & fergaighidh-som frisna fileduibh
Conna dlegur aes dana do theachta tar an abhuinn anóir cusin m-baile o sin cen ceadugud et is dimbuaidh doibh da n-decat conadh Sruth na n-Eces ainm na h-abhunn o sin ille
Conná dlegur do righ Laighean techtaire filed do cur uadh o sin ille & is dimbuaid dia cuire
Do-roich tra in t-aes dana co Finnchua aithle a fhothruicthi et as-berut fris:
‘Ar do chend-sa tancamar-ne o righ Laigen’ ar siat ‘co n-dighiss dia fhoirid-hin don cocad fuil fair’
‘Ragat-sa fris sin’ ar Finnchua ‘cen imrisain & nidham leasc uime’
Luidh Finnchua cu moch arnamhárach ina dhírim cleirech & mac righ Laigen lais & in t-aes dana cu rangatar cusan righ cu Dún uas Berbha
Ferthar failti fria Finnchua et tairisis menma in righ fria mac & fa buidheach don lesugud tucadh fair
Do-gniter a freastal co maith
As-bert Finnchua frisin rígh comha shidha do bhreith uadh do Chennsealach & muna gabad cath d'fhuacra fair
Ge rucadh coma shídha gu Cennsilach nir' ghabh nach ni acht Dun os Berba dh' arguin aramhárach
Gabais ferg & fuasnad an clerech dhe sin & do-badh fhearr lais cu faghbhadh cath in uair-sin
Córaighter iarum a chath la cechtar dhe cur' bat comdlúthta comharda iat
Teit Finnchua i tús in chatha & ro eirig a barann & a bhorrfad & ro línustar tonn danatais a criche & a cheiniuil 'mon am-sin et ro ghabh a cosa & a lamha & a súili for slogh Ceindsealaig cu nar' thualuing n-imghona iat a n-agaid a námhut
Tic iar sin tonn diadhachta co Finnchua & as-bert friu gialla & aidide do tabairt do righ Laigen & nír' fhaemhsat inní sin eitir
Ad-rachtatar Laigin a n-oein-fecht lasin clérech isin cath et as-bert Finnchua na briathra so:
‘A Laighne nom-lenaidh-si’
Ro cuired iar sin in cath gan choicill & nir' fagbhudh mac righ 'na shesamh ann acht Cennsealach a oenar et tucadh
mac righ dhibh co Dun Os Berbha conadh Dinn Rígh ainm an inaid sin o sin ille
O ra h-aincedh Cennsilach ro edhbair dilsi a clainne & a ceiniuil & a iardaighi do Finnchua & ced da gach chrudh gacha sechtmad bliadne dó fein & d'fir a inaid o righ Laigen & o h-Uibh Cennsilaig do gres
Facbhuidh Finnchua buadha do righ Laigen & do righ Ua Cennsilaig .i. genus ina righnuibh & ana mnaibh & naire 'na n-ingenaib & firinde 'na b-feruibh
Cuinghes ri Laigen for Finnchua Finntan a mac d'facbail aigi ina crich fesin et ceduighius Finnchua dó sin & tuc bennacht dia dhalta et do-bert a dhalta i fosugud ann & do-bert a rogha dia dhalta in loechdacht no an cleirchecht et ruc in dalta do roghain in cleirchecht et do-bert ferann dó iar sin .i. Cluain Irarrois frisa n-apar Cluain Eidhnech inníu et cumthar trian cuarta in baili-sin d'Finnchua do gres
Conad iat sin gnimartha & ferta Finnchua i Laighnib & do-roich iar sin co adhbha fein i Mumain
Is é ba ri for Ulltaib in tan-sin Eochu Croibh-derg mac Scannlain meic Dunadaigh et ba h-i a baincele Moinginn ingen Daire meic Finnchaid d'feruibh Mumhan; et nir' ghabh o a fer gan techt a Mumain do cosnumh righi dia macuibh .i. Cas & Cian & Cingid & gabhaidh in ri do laim sin
Foillsighter d'Finnchua inni-sin .i. aslach Diabuil do tabairt da mnai for righ Ulad um thoidhecht i cenn catha i Mumhain cen fhotha
gabais ceim conalbais Finnchua annsin uma crich fein gur'
cuir fesa i n-agaidh righ Uladh uair nir' ail dó a mharbad i crich Mhuman fria linn & dia tised tara sharugud cu fuighbhedh bas & aidhedh anabuidh
Tancatar araIsin Ulaid tria gresacht na mna cu riachtadar Mairtine Mor Muman gan airiugud do righ Muman cor' ghabsat sosad & longphort a n-Ard na Righraidi frisi n-apar Cnoc Samna iniu
Is ann immorro do bi Cathal mac Aedha Flaind Cathrach ri Muman & Mumu ingen Fiacrach a baincele a n-Dun Eochair Mhaighi in tan-sin & at-ciat ar n-eirghi doibh na samhlacha i Cnuc na Righraidi riu anes .i. na mergedha ana etarbhuasacha & na pupla do breacsroll righda isin tulaig 'arna tocbhail
Lotar fesa o righ Muman dus cia ro bhai isin tulaig
‘Ri Ulad’ ar siat ‘& Moingfhinn ingen Daire ic iarraid righi Muman dia macuibh’
O ra h-indised do righ Muman sin at-berat a chomhairlig & maiti Muman:
‘Tiaghar uainn ar cenn in chathaige mharbhthaigh-sea rind anes .i. Finnchua Bri Gobann uair do-gheall dam-sa geb e tan no bheth éicen catha form co ticfad a cenn catha leam dom chabhair & in Cennchathach lais .i. a bhachall fesin’
Lotar na fesa gu Finnchua .i. Ger & Tualaing & Turscur tri ghille in righ & ad-fiadhat dó rí Ulad do tiachtain tara sharugud-sumh isin Mhumain
Gluaisis Finnchua andsin ana shomhulrith charpuit & a bhachall 'na laimh gan airisium ria cleirchibh idir cu riacht Dun Eochair Maighi baile a raibhi Cathal mac Aedha
Ferthar failti fris on righraid
As-bert in rIsin fria Finnchua dul do tabairt comhadh do Ulltaib & o nár' thoich dó righi Muman nach fuighbhedh h-i in clérech fris-sin & do-bert Moingfhinn aithne fair uaithe et at-bert fria macuib deabaidh logaissi .i. bregi do dhenamh ardaigh co tised in clérech dia n-etrain & cu ro mharbdais a meic-si h-e uair dob egal leo in clérech do bhrised chatha forro & dia marbhtha-som robo bec brigh Muimnech leo
O dho-rocht Finnchua cusan longphort ro fhiafraig:
‘Cia deabaidh sut do-ciam’? arse
‘Mo meic-si sut’ ar Monginn ‘oc deabaidh um righi Muman & eirg-si dia n-etrain’
‘Ni thó emh’ ar Finnchua ‘áir bat sidhaigh meic Moinginne’
Ni ro foemhad tra o Finnchua in comha frissa n-dechaid co righ Ulad et geibhidh ferg & fuasnad h-e & tic co righ Muman & at-fet na ro gabhudh comha uadh etir
‘DENUIDH’ ar Finnchua ‘cippe com dhaingen catha dhibh o do-rochtabair oen mhaigin’
Teit iarum Finnchua i tús in chatha-sin & in Cenncatach ina laimh .i. a bachall & ten-naidh in comhairle & nertaidh in cath & tic fo tri deisiul in t-sluaigh & a bhachall 'na láimh & cia ro cuindigh in rí in bachaill 'na láimh ní tard Finnchua dho
Cumad air fesin no beth maisi in catha do brisedh dara eisi
I Nnlit Ulaid iat fein a n-aghaid Muimhnech annsin & gabhuit a n-arma irghaili
Ro bhúirset & ro beicset amal damhu damhghaire & tiagait a mullach an cnuic
Saighidh in clérech in fán tarrsa & leicidh in cnoc doib-sium
Cromsait Ulaid co dicra do cur in catha
O 't-connaic Finnchua sin tarraid iat fon suidigud-sin conar' leic eirghi dhoibh sech a n-gluinib suas etir & moidhid an cath forro a n-agaid an aird
Cor' fhacuibh Finnchua do Muimhnechaib maidm rempa i n-agaid in aird o sin amach co bráth a n-agaid allmurach & gach sloigh arcena & iss ed chomalltar iarfír
Do-rochuir ri Ulad & a shetig Moingfhinn cona tri macuibh leo isin cath-sin co fuilet a bh-ferta & a lighi isin tulaig da n-eisi
Tecait a tri daltada co Finnchua iar sin .i. Coimde & Conmhach & Concraidh & do-berat a lamha for a gualainn & at-bertsat fris:
‘As dith fine as forba fás as sechna thire & talman duit a n-do-ronais aniu & inní rob ail duit do dhenamh .i. do bhraith-bheimenna do bein for Ulltaib’
Tairisis iar sin menmha in clérigh & tairisid a aicned & ainicer in t-sluaigh co n-dechatar da einech imlan uadha
I Mpoidh iar sin co feruibh Muman co tarladur dhó ara chinn i crolighi .i. Cairthenn Finn & Cairthenn Donn & secht meic Forannain de h-Uibh Cassin & Fermac & Ifernan & aitchit in clérech uma chabhuir & do-berat a bhreith féin dó
I Mpóidh iarum Findchua friu & bennachais iat & slánaighidh triana fheartuibh & adhamhraibh cor' bhat slaincrechtaigh dia eis et ordaighit sein a cuarta dhó .i.
ech allmardha a h-Uibh Toirr del baigh
corn buabhaill a h-Uib Caisin
sitheal aircdidi o mhaithibh Dail Cais
Do-roich iar sin Finnchua cosin righ & do-berur a bhreth féin do .i. bó cech lis on Ardchnoc .i. Cnocc Brenuinn co Dairinis ic Imliuch & bo bhith-blicht do clérech a bhachla cech tan bérthar i ceann catha h-í & coimeirghe re bh-fear a inaidh do gres ó righ Muman
Facbhais Findchua bennachtain oc on righraid & oc feruibh Muman & tic roime dia adbha fesin iar m-buaidh bh-fert & mirbuile
EIRGHEAS iar sin cogad allmurach i coicedh Connacht re linn Fhinnchua
Tomaltach mac Muiredhaigh ba rí Connacht in tan-sin
A n-indmhusa immorro no bertis allmharaig uatha gacha bliadne tar muir sair gur' fhacuibhset gorta & terce bidh isin coiceadh
Lotar fesa o Thomaltach co Finnchua cu ro dhingbad na h-allmuraig dhe & a breth fesin do
Luidh Finnchua lasna techtaibh gu Cruachain Maigi h-Ai
Batur failtigh Connachta roime
Batar dono na h-allmuraig i bh-fosadhlar longpuirt ina bh-farrad i Cuil Fedha frisi n-abar Cul Cnam Rois inniu
‘Cidh as ail dúibh friu sut’? ar Finnchua
‘Cath do thabhairt doibh’ ar Connachta
‘Din-gebhut-sa in cath’ ar Finnchua ‘dar cenn mu riara’
Geallait Connachta a breith fein do-sum
Teit Finnchua leo a ceann in catha & ad-cí na h-allmuraigh uadha
Geibhidh iarum teasbach dermhair na h-allmuraig annsin tria cumachtaibh an cleirig a medhon a longphuirt dona sonnuibh iarnaidibh batur i timcheall an longphuirt imacuairt conná frith dibh aramharach acht a cnama & a taisi a medhon a longpuirt & frasa dia n-armaib 'na bh-farrad: conadh Cuil Cnamh Rois ainm ann inaid o sin ille
Tairisnighit Connachta iar sin a mhirbuilibh an cléirig & ordaighit a cana & a cuarta dho & ech gach deg-duine & screabal gach aenn duine & erradh rígh Connacht o mhullach co lar gacha bliadne dhó
FACBHAIS Finnchua iar sin buaid catha la righ Connacht & buaid n-gnima & buaid marcachuis & nach gebhadh nert allmharach crich Connacht cu brath da eisi conud h-e sin fotha Finnchua a Connachtaibh tria bhithu
Ceilibraid Finnchua do Connachtaib iar sin & tic có a mennat fesin i Feraibh Muighi
A S e ba ri Ciarraige in tan-sin Mothla mac Floinn meic Aenghusa
Bai mac brathar aigi-sein .i. Ciar Cuircheach o raidhter Ciarraigi Cuircheach
Ocus as-bertadar comaltada in righ marbad an meic-sin a bhrathar cu nach tised fris et cedaigius in ri a mharbad amuich in tan no bhiadh oc seilg
Acht ní ro-siacht leo gia ro gabsat do laimh
At-fiadhar sin don righ & do-berar linn somheasctha soola gusan n-gilla .i. Ciar Cuir-cheach gur' cuired 'na chodlad h-é & do-cuiredh a curach aen-shluaisti for muir & seolaid gaeth é gu h-Inis Fuamnaighi bhaile i raibhe Magor Dub-loingsech do allmharchaibh
Gabhar aigi-sein Ciar Cuircheach isin churuch & innisidh a imthusa do Mhagar & ainicis Magar h-é o 't-cuala a scela & ise luach anacuil ro chuinnig fair .i. eolus cusan crich asa taínic cu ro airgeadh h-i ar ni bhídh arbhur na treabhad aige 'na innsibh eidir
Lotar iarum i Ciarraigi fria re tri bh-faghmhar gu rucsat a h-arbhur eisdi ana m-barcaibh iarna crechad co ro fhas gorta mor a Ciarraige uili dhe sin
As-bert Mothla mac Flainn:
‘Eircter uainn ar cenn ar m-bráthar bunad-chineoil .i. Finnchua Slébi Cua cu ros-foire sinne amail fhoires cach’
Teacat na techta aniar co Finnchua & at-fiadhat dó a tosca Finnchua i Ciarraigi iar sin d'fóiridhin a bunad-cheiniuil et ba sIsin adaig thangatar na dibercaigh isin tir & gabhsat a bh-Findtracht Cind Maghair
Fiafraigidh in ri d'Finnchua cidh do-genduis Fiafraigidh Finnchua don righ cia h-olc do-ghnítis gacha bliadne isin tír?
‘Ni fhacbaít’ ar in rí ‘a bec do arbur isin crich dia n-eis’
‘Leagur scailed dhoib’ ar Finnchua ‘cu ro ghabhat a n-oireda forru & tecam-ne isin traigh tara n-eis & is ced lim-sa gan ar bh-faicsin doibh cu tisat chucainn 'nar cenn’
Nir' bó cian iarum gu bh-facatur cuca iat isin traigh & a n-oireda furmada forra
Ro eirigh immorro a bharann & a bhorrfad in cleirig amail lanna derglasrach no amail thoichim tuindi fria tír
Ba h-e tricce & tindisnigi do-thoet Finnchua a cath a brathar in lá-sin tre bhaidh cur' bho meidightir airdigtir fria seol primh-luingi uas fheth-fhairrgi ferta & cumachta De tre ghuidhi in naeim i n-agaid na n-allmurach in la-sin cu ro eirgetar tonna Eirenn fris
Ro ghabh tra scemhdhacht & leadarthaighi chon h-e ina gaiscedh in la-sin
Gengu betis Iaeich ag cur in chatha acht esiumh a aenur is roime no mhoidhfeth áir is cuma no theascad da arm & da fhiaclaibh na h-allmurchu
Conadh de ro lil Finnchú de .i. amail choin in la-sin h-e
tucsat in sluag Ciarraighech a n-aigti uili re h-agh & re gaisced in tan-sin cu ná terna dona h-allmharchaib cen ghabail no cin marbad acht Ciar Cuircheach a aenar
is h-e Finnchua ro ainic esein
Ro com-maidhed an gnímh-sin acu iar sin & ro móraid ferta De & Finnchua cuna gabann nert allmurach gana duthaig budhein innti acht gu cuimnedar Finnchú oc tabairt in catha & a thabhuirt a n-ainm Dhé & Finnchua & a chana dh' fir a inaid da eis
A S-pert in rí fris:
‘Beir do breith a cleirig & ben do beim císa orainn infecht-sa uair bidh manuigh dhilsi duit-si & d'fir h'inaidh inne do gres’
‘As í mo breth’ ar Finnchua:
‘miach bracha gacha baile dhamh cona furrthain do bhiudh cacha bliadne’
Ro chinnset-som cu tibritis
A S-pert iarum in rí nach fuighbhedh Ciar Cuirchech failti oca & no cheaduighfed d'Finnchua a bhreith laiss
LUIDH iarum Ciar Cuircheach la Finnchua .i. a bh-fuair dia chairdibh & dia choiceilib isin tir
CEILE abhrais Finnchua iar sin don righ & don righraidh & facbais bennachtain acu & teit gó a aras fesin
cuiris Ciar a Ciarraigi Cuircech conadh uadh ro sloinned
dligid Finnchua gacha bliadne torc o Ciarraigi Cuircech
TEACAIT iar sin re linn Finnchua Clanna Neill in tuaiscirt do ghabail righi Muman uair at-cualatar in tír ina folmaisi & Leth Mogha 'ar bh-fagail leoin ima righuibh & ima codhnachuibh & gan rígh diles orra
Gabhait iarum longport oc Loch Sighleann i n-Gurt Clainni Neill aníu & nír' bacad dibh uair nír' bhe airdrí for Mumain in tan-sin acht comard oirrig
Do-cuadur immorro Muimnig a muinighin a noem um coscur Clainni Neill do breith uair ni rabhatur cuingid chatha acu 'na n-agaid
Do-bhí tra mac rígh acu in tan-sin .i. Scannal mac rígh Ua Cairbre
Erlamh airmhitnech do shil Eogain esein & adubairt gu ticfadh moirsheiser naem do cur in chatha acht gu m-beth aen-laech do Clannaibh Eogain roime do mac rígh no rigdamna
At-cuas d'feruibh Muman cu raibhi fer calma don Mumain .i. Cairbre Crom mac Crimhthain t-Sreib meic Echach meic Aengusa meic Nat Fraeich & fa mac righ & righna & fa h-adhbur righ acht gu righdais tuatha & fine é & ro h-inniseadh doibh-sium a bheith ac seilg a n-droibheluibh & a b-fasaighibh & a bh-fheduibh .i. ar mhucaibh & aigib & lotur fesa uathaibh ara chenn & adubratar fris no bherdais righi dó ar tiachtain a cenn chatha leo
At-bert-sum friu ná raghadh no gu tised in cathaighi calma bai i Mumain lais .i. Finnchua Slébi Cua
Berar a fhis sin dona naemaibh út & tecait sein ar ceann Finnchua gu maithibh Muman leo da breith don chath
‘Caidhi’ ol Finnchua ‘in lucht ros-gabh do láimh in cath
Ní nert leo itir cu raibhais-si ica thabairt leo aroen fria Scannal
Do-ruménar-sa ris’ ol Finnchua ‘gidh leasc leam’; et tainic leo cu riachtatar Loch Silenn gu comthinol Muman
do-riacht Cairbre Crom chuca cona shochraite amail ro gheall in tan ad-cuala Finnchua do techt ann et ad-conncatur Clanna Neill uatha ag eirghi gu moch isin matain ina longport ina m-broin adhbhail ildathaigh
Locuid fir Mhuman in cath re gráin Clainni Néill & ar imut a laech & a trealaim acht Finnchua a aenar
comairliged Lineation jumps from to Ten empty line-breaks have been inserted
Finnchua Fir Mhuman & adubairt nach leicfithe baile dia b-ferunn doibh damad locad leo
Do-raidhset Fir Muman:
‘Atait Clanna Néill ar tri coimlín-ne’
A S-pert Finnchua a n-imarcraidh do shlaidhi comtis coimlina eto ro bheitis coimhlín cach do mharbhadh a fhir chomhlainn iar sin
Cidh tra ro gress & ro nert Finnchua & Cairbri Crom fir Mhuman 'cum an chatha áir ni raibhe Cairpre ara imghabáil
Ro aemsat fir Mumhan in cath tria naire & tria nertadh Finnchua & Cairbri
Is ann sin ro choraighset Clanna Neill iat fein 'cum an chatha & tancatar a n-dail fher Muman cu dian & cu dasachtach .i. doiri dia n-armaibh uasa cennuibh & leibheann da sciathaibh 'na timceall
Eirghit Muimnig 'na n-agaid iarum & a naeim leo et ger'
sat liu do Clannaib Néill ro sraeinedh in cath forra a nertuibh naemh & curadh & leantar in maidm & dichenntar móran dibh & tinoilter a cind a n-aen-inadh & do-berur i l-Loch Silenn frisa n-abar Loch Cenn aníu
righthar Cairbri Crom mac Crimhthain for Mhumain
aitchidh Finnchua Dia um deilbh mhaith do thabairt fair uair ba scairbighi a dhenamh & fuair Finnchua ó Dhia a rogha dealbha dhó conad Cairpre Caemh at-berthea fris iar sin iar n-aithearrach crotha & datha
A Cill Crom-ghlaise ro h-ailed in Cairpre sin ac Sceallan Chael conad de ro lean Cairpre Crom dhe amail as-bert:
Fa direch o chinn go bonn ge at-bertea fris Cairpre Crom: as de run-geibh ainm re ais ara altramh a Cromglais
Beannachaidh Finnchua fir Mhuman & rí Caisil annsin .i. Cairbre cona shil & do-rinne in rí cadach fria Finnchua do fein & da shil & sraeined catha ria Clainn Cairpre in tan do-bertais a n-ainm Dhe & Finnchua no minn dia mhinnuibh oca ag dul a n-deabaidh & bhidh leo a buaidh; et geallais Finnchua nach cuirfedh cath o sin amach
Cinnit Muimnigh ima rígh cana Finnchua forru .i. in cet laegh & in cét uan & in cét arc d'Finnchua & d'fir a inaidh o feruib Muman & coimhet a inaidh ar Clannaibh Cairpri do gres
almsa as cech sroin o Feruib Muighi d'fir a inaidh & a ghuidhi-sium dhoib-sium ind am eicne & guidhfed-sium Dia um shlicht Coirpri & Chathail d'foirithin iar bh-fir
T EIt Finnchua iar sin dia mhennat fesin; & teitt iar sin do Roim uair rob aithrech leis na catha do-chuir & na gnimha do-roine ar connailbhe & ar bhaidh brathairsi
Ocus ro chan na runna-so sis:
Lineation error line duplicated
The duplicate is here rendered a
a SEACHT catha ro chuires-sa as me Finnchua cin meabhuil o chath Duine Dubhchomair gu cath Finntraicht Cinn Maghair
Cath i Temhraig thucus-sa cath i Laignib lem crabhad cath a Mumain mhedhonaigh do-radus h-e cen gabhadh
Cath Locha Cenn comramhach ar Clannuibh Neill cin mheab-hail cath Cruachna Ai ollbladhach as romam-sa ro mheamaidh thachar fria Muimhnechaib le mac Aedha lem fhertuibh mu chatha re cuimnechaib coir a n-airimh 'na sechtuibh
Co Roim Letha mh'
ailithre for sligid Poil is Petair i mainistir Bronaidi .i. Buidi meic Bronaigh rom-airmidter 'na sectaibh
Conadh iat-sin gnimhradha & geinemain Finnchua & a chatha & a conghala & a thurusa o do-labuir a m-broinn a mháthar no gu n-dechaid do Roim Letha cu raibhi fria re m-bliadne innti oc aithrighi amail ro scribh fesin i Leabhur Mainistreach Baidhi Meic Bronaig
re Fionnchua
Betha Brenainn meic Fhinnlogha
Is fechtnach & as firén foirbhthe in fer forsa m-bi ecla & imuamon an Coimded cumachtaigh & accobhras co dermhair timna & forceatal De do comallad amail luaitter i canoin petarlaice & nu-fhiadnissi in t-aithinse-so
Sochaidhi tra do uasal-aithribh & d'faidibh & d'apstalaib & do deisciplaib in Choimdhedh frisi n-debhradh i petarlaic & i nui-fhiadnissi in t-aitheasc-sa .i. a bheith fechtnach firen forbhthe forasta ar accobor & ar ailgius leo na timna & in forcetuil diadha do com-hallad & ar imecla in Coimdedh co foirbhthe 'na cridibh & 'na menmannaibh cen scrutain aili acht mad sin
A oen iarum don luct-sin in nui-fhiadnissi intí diata lith & foraithmet ind ecmong na ree-sea & na h-aimsiri .i. h-i
Iuin .i. Brenainn mac Finnlogha do shlicht Ceir meic Fherghusa
Ceann creitme & crabhaidh ermhoir in domuin uili inti noem Brenainn .i. amail Abraham n-irisech
Sailmchetlaid primh-fhathacdai amail Daibith mac Iese
Ecnaid derrscaightech amail Sholmain mac n-Daibid
Rechtaidhi amail Mhoysi mac Amhra
Tintodhach tidhnaictech amail Hieronymus Cirine fáidh
Intliuchtach amhra amail Aguistin
Mor-leighnidh primh-coitcheann amail Origin
Ogh amail Eoin bruinne-dalta in Coimdhed
Soiscelaigthe amail Matha
Foircetlaid amail Pol
Cend dithreabhuch amail Eoin Baitsi
Trachtaire amail Grigoir Roma
Techtaire treabar mara & tire amail Noei mac Laimech
Uair amail ro thocaibh Naei in n-airc uas tonnghor na dilenn ind airdi as amlaid sin toicebus Brenainn a mhancha & a mhuinntera a n-airdi úas teinid bhrátha cuna ria dé na ceo na crithir iat tre cumhachtaibh & caen-crabud Brenainn meic Finnlogha
A n-aimsir immorro Aengusa meic Nat Fraeich righ Muman is ann ro genair intí noemh Brenainn
Do Chiarraigi Luacra dhó .i. do Alltraigi Caille do-shainnred
Bá fer saer socheneoil craibhdech irisech a athair in meic-sin .i. Findlogh
Is amhlaid batur in lanamhain sin i smact & i coibligi dlighthigh fo riagail espuic Eirc
At-connaic máthair Brenainn aislingi resiu ro genair Brenainn .i. lan a h-ochta dh' ór glan do bheith aice & a ciche do taitnemh amail t-snechta
Iar n-indisi na h-aislingi d'espoc Eirc adubairt gu n-geinfeth uaithi gein chumhachtach bhudh lán do rath in Spirta Nóemh .i. Brenainn
ARAILI fer saidhbhir bai i n-aitreibh co fada ó taigh Finnlogha Airdi mac Fidhaig a ainm
Tainic primh-fhaidh na h-Eirenn in tan-sin co tech Airrdhe meic Fidhaig .i. Beg mac Dé
Ro fiafraigh Airrdhe do Bec:
‘Cid ni is nesa dún innosa’?
Adubairt Bec:
‘Geinfidh do rí dilis dingbhala fein eadrat & muir inocht & bidh sochaidhi do ríghaibh & do ruirechaibh aidheorus he & berus leis docum nime’
I Sinn adhaigh-sin gene Brenainn rucsat tricha bó tricha laegh ag Airrdhe mac Fidhaig
Iar sin ro éirig co moch arnabarach Airdhi & boi oc iarrad in toighi a rucad in mac beag & fuair tech Findlogha & in naidhiu ann & ro shlecht co duthrachtach 'na fhiadhnusi & ros-edbair in tricha loilgech cona laeghaibh dhó et ba si-sin ced-almsa Brenainn
Ro gabh iar sin an brugaid in mac ana laim & adubairt:
‘Bidh dalta dam-sa in mac-so tre bithu na bethad’ ol se
A n-adaig immorro ghene Brenainn ad-connaic espoc Eirc Alltraigi Cailli fo aen-lasair dermhair amail na aices riamh roime & timtirecht examuil na n-aingiul i n-edaighibh glegheala imon tír immacuairt
Eirghius espoc Eirc gu moch aramharach & tainic gu tech Finnlogha & ro ghabh in mac ina laim & adubhairt fris:
‘A dhuine Dhé’ .i. duine fhoigenus do Dhia ‘gabh mhisi cucat amail mhanach n-dilius; et cidh sochaidi is forbhfhaeilid friat ghein as forbhfailid mu cridi-si & mh'
ainim’ ol espoc Eirc
Iar sin ro shlecht 'na fhiadhnusi & rochí co dermhair i comurtha fhaeilti & ron-baist iar sin & tugad Mo Bhí fair mar ainm artus o a thustidhibh
ut poeta:
Mo Bhi a ainm-sium ar tus o thustidhib caomh a rus: macaom sluaghach sirthech seng ba cobair d'Feraib Erenn
Iar sin ro fherastar broen find .i. ciabhor fhinn cu ro lín in Fhianann As de-sin bha Broenfinn a ainm-sium
Finn immorro do-radh fris ar ba find o churp & o anmain:
Braonfind a ainm-sium iar sin o curp ocus o anmain on braon-sin fuair slain o epscop Eirc a aon rain
Is ann sin ro scennset tri muilt corcra as in topur fiacha baistigi Brenainn
ut:
Tri muilt corcra suairc in tred fiacha baistigh Brenainn beg ro sgeinnset ba caom an cor as in topur an aonor
Rucsat a mhuinnter leo h-e cu m-boi bliadan occa iar sin ica altrum cind bliadne iar sin ruc espoc Eirc lais h-e ar amus a mhuime fein .i. Íta & bai coic bliadne oc Ítta et tuc in chaillech gradh n-dermair dou áir it-ceth timtirecht na n-aingel h-uasa & rath in Spirtu Nóim fair co follus et no bhith Brenainn oc sir-ghaire frisin caillig cech tan at-cídh h-í
ARAILI la ro fhiarfaig Ita dhe:
‘Cidh do-gní faeilti dhuit a naeidhiu noemh’? olsi
‘Tusa’ ol se ‘at-cím oc labra frim choidhchi & ogha imdha ele amail tusa & siat acum comhaltram as cech laímh diachéle’
Aingil immorro batar annsin i n-dealbhuibh na n-ogh
Aingil i n-dealbhaibh ógh fhind badar ic altram Brenainn as cech laim ina cheile don naoidhin cin mor-mheile
Iar sin ro legh oc espoc Eirc a shalma co gressach i cinn m-bliadne & ba fada la h-Ita beith 'na ecmais
Ni rabha immorro bó blicht oc espoc Eirc áir ní gabhudh almsana o neoch acht becan o dhainibh riaghalda
Ro boi-siumh tra i n-araile la occ iarraid bainne for a aidi
‘Is tualaing Dia ón a mic’! arespoc Eirc
Is iar sin ticedh ind agh allaid cech lái do Shleibh Luachra cona laegh le co m-blighthe do-sum h-i & teighedh a h-oenar isin sliab iarna bleagonn
Is annsin boi Bríg inna farrad-sum .i. derbhshiur dhó & ba dermhair méd a grada lais ár ba follus dó timtirecht na n-aingel fuirre & ro fhegadh gnúis a aidi amail ruithen n-grene samhrata
ARAILI la do-chuaidh espoc Eirc do proicept
Luid-seom lais isin carput & ba h-aesach deich m-bliadne Brenainn in tan-sin
Facabar-somh a aenar isin charput iar n-dul don clérech don proicept
Suidhius Brenainn isin carput & se oc gabail a shalm a áenar
Is annsin do-riacht ingen min macdachta mong-bhuidhe do cenel rígda gusan carpat cuici-siumh & sillis fair & feghaidh a ghnúis aluinn edrocht & fuabrais leim chuice isin carpat fo chedoir & a cluiche do denamh ris
Is ann as-pert fria:
‘Imthigh dod tigh & beir mhiscaidh cidh dod-fucc ille’ & geibhidh-sium ialla in carpait & gabhuidh for a sraeighled cu cruaidh cu raibhi ic cai & occ diucairi cu riacht gu h-airm a raibe a máthair & a h-athair .i. in rí & in rigon
I Mpoidius iar sin espoc Eirc & gabuidh ica cairiughudh-sum cu gér im bualad na h-oighi neimelnidhi
‘Do-gen-sa aithrighi inn’ ar Brenainn ‘& abair-si h-í’
‘Tair isin uamaidh-sea co maduin’ ar espoc Eirc ‘& bí at aenar inntí cu torus-sa cugut imarach’
Suidhis Brenainn isin uamaidh iarum & gabhais a shalma & a immna molta don Coimdhid innti
Oirisidh espoc Eirc i bh-farrad na h-uamadh ic eistecht ra Brenainn cen fhis dó
At-clos tra foghur gotha Brenainn ag gabáil a shalm míle ceimeann for cech leth
Do-cluinti foghur gotha Coluim Cille in comhfhad cetna in tan no bhith ic cantain a shalm & a immunn
Foghar gotha Brenainn bhinn isinn uama 'con fhiannaind mile ceimend in cech dinn at-cluintea a ard-guth alainn
Is annsin ad-connuic in clérech buidhne aingel súas cu nemh & anúas co talmain immon uamhaid co maduin
O sin imach immorro nír' chumhaing nech gnúis Brenainn d'faicsin ar imad na ruithne n-diadha acht Finan Cam a aenar áir ba lán do rath in Spirta Nóim éisidhe & is edh fo-dera do a fáicsin-sium seoch cach
Silledh for aghaidh m-Brenainn ni cumgaid nech a n-Eirind acht Fínan Cam caom an modh ar met a ratha a aonor
ARAILE la batar oc imthecht for an sligid .i. Brenainn & espoc Eirc
Do-rala oen óclach ina cuidechta for an sligid
Teacmhuidh didiu namhait batur aigi dhó .i. moirsheser laech & gabhais ecla mhor in t-oclach & adubairt:
‘Muirbhfit sud mhisi innosa’
‘Eirg becan ar scath in chairthi cloichi ucut’ ar Brenainn ‘& sín ara scath tú’
Do-ghní-sium tra amlaid sin et tocbhuidh Brenainn a lama fria Dia & do-ghní ernaighthi co ro soeirtea in t-óclach i rict coirthi cloichi
Teacait iarum a namhait-sium cosin coirthi & benuid a cenn de ina richt-som & gonait in coirthi 'na thoebh & faccbhait in cloch 'arna dicennad & berait in cenn leo a rict cinn a namhat
maraidh beos in cloch sin isin luc cetna
Conudh annsin do-roine Brenainn cloich don duine & duine don cloich
‘Denaidh aithrigi’ ar escup Eirc ‘uair ceann na cloiche fil occuibh & ro imthigh bur namha imshlan uaibh’
Do-gníat iarum aithrigi n-dicra fo riaguil espuic Eirc o sin immach
IAR b-fogluim immorro canone petarluice & nui-fiadnaisse do Brenainn dob ail dó riagla noem i n-Eirenn do scríbadh & d'fogluim
Cedaighis tra espoc Eirc do-sum dul d'fogluim na riagla-sin ár ro-fhitir gurup o Dhia ro bui do-somh in comairli-sin
adubairt espoc Eirc:
‘Tar doridhisi cucam-sa & na riagla-sin leat cu ro ghabha tú gradha uaim-si’
Iar n-dul do-som d'agalluim a muime .i. Ita is ed adubuirt in cedna fris .i. riagla naemh n-Eirenn d'fogluim & adubhuirt ris:
‘Na dena foghluim ag mnaibh na ac óguibh cu nach derntar h'égnach
Imthigh’ ar sí ‘& teicemhaid laech suaichnidh sochenelach dhuit ar an sligid’
Ecmaing dano ba h-é mac Lenin in laech-sin
Iar n-imthecht immorro do Brenainn do-rala mac Lenín dó
Is ann do-raidh Brenainn fris:
‘Dena aithrigi ar itá Dia ocut toghairm & baat mac dilius dó o sunn amach’
Is annsin ro-soei Colman mac Lenin cusan Coimdhi & cumhduighter eclas lais fo cédair ut Colman:
BRENUINN breo betha buadhaig beim in ael airimh aenuigh siar cu h-airbhire in aenuigh Thíre Tairngire taebhuigh
Ní taebh fri fann na feles coemh a cland cubhaidh ires mac fial Finnlogha re bas dim cech dindrogha dliges
Dlighidh midh modh nad maidim aibinn modh mag nat senaim ard-urdaig Mhuman magda cli cumdaig Banba Brenainn
Br chin bhias ina dhírim lir lebinn domuin dedhuinn fir Eirenn tar ler lilit co Brighit is co Brenuinn
Brenainn
Colum Cilli ceall ualann inmhain inne ina shenaim rad b-fer n-Eirenn a h-innair in flaith a birraib Brenainn
Brenainn breo
IAR SIN ro-siact Brenainn crich Connacht fo clú araili fir craibdhigh bai ann .i. Iarlaithe mac Logha meic Trena meic Feic meic Macta meic Bresail meic Sirachta meic Fiachach Finn
ros-foglaim-sium .i. Brenainn na h-uili riagla naom Eirenncha aici-sein
as-bert fria Iarlaithi:
‘Ni h-ann so bias h'eiséirgi etir’ ar se
‘A meic noeim’ ar Iarlaithi ‘cid uma bh-folcai forainn ratha diadhai in Spirta Nóibh filet innat cu follus & cumachta díairmhidi in Choimdhed cumachtaigh fil gu h-incleithe it menmain neimellnidi?
TUSA tra do-riacht cucam-sa do fhoghlaim occum’ ol Iarlaithi
‘Misi immorro bias ogut-sa o sunn amach acht geibh misi it mhanchaine tria bithu na bethad
Act cena’ ar Iarlaithi ‘abuir frim cait i m-bia mo eiseirghi’?
At-bert Brenainn:
‘Dentar carput nua leat’ ar se ‘ár is senoir thu & eirg inn for an sligid
Ocus cipe inadh i mebsat dá fhertais an carpait is ann bias h'esseirghi & eiseirghe shochuidhi immaille frit’
Iar sin tra teit in seanóir isin carput et ni cian rainic in tan ro mebsat da fhertais in carpait; et as é ainm an inaidh-sin Tuaim Da Ghualann
Is ann sin do-ronsat a n-dís in laidh-sea eturra ic feghudh na reilgi uathaibh & timtirecht na n-aingel co follus dí; & as-bert Brenainn na cét rainn di & as-bert Iarlaithi iar sin:
ARD reileac na n-aingel n-an at-cim tar mo shuil ni tadhbhaister ithfern uar anas tardtar ana h-uir
Comad oin iar tairceall cros Do-ro in fotan glas niba h-aitreabh dheaman n-dúr taithfentar dhun ass
Bidh aird-ceall cu n-imut cliar i m-bíat senadh mor bidh lighi tren ocus truagh bidh sligi do shlóg
Diultfait do manaig do cill bid beir tabair treall olc in comha ros-bia inn tadhall ithfrinn tall
Ticfat do braithre biaidh uair
du-roichset do chein bidh tusa bhus fuighleoir dhoibh do-genat do reir
In airet donet mu riar mairet in da clar cuirfit a naimdhi i cein lasfait amail grein
In airet do-net mu reir budh fir dhamh an rann betit a meic tara n-éis ni biat i pein tall
Mo-genar thoghfas in clar ard na n-iubur n-úr ni ba h-itfernach iar m-brath neach ro-sia 'na h-uir
Ni budh bairnech a mheic Dhuach rot-fia lim-sa a luach neam ocus tuile cen tlath mo chuile cen crich
Buaidh rígh is cleirech dod shil i cein bed dom reir; nocha cirrfa nech do giall cindfet tar gach reir
IAR b-facbail Iarluithe annsin do Brenainn gabais roime for amus Mhuighi h-Ai
Do-rala immorro aingel do for an sligid & is ed as-bert fris:
‘Scríbh’ ar se ‘briathra in crabhaid uaim-si’
Scribhais Brenainn annsin oc onn aingel ind uili riagail n-eclusdai noemdha et maraid bheous in riagol sin
In tan immorro batar oc imthecht in muighi co n-aicet in fuat & duini marbh fair & a charait icá cháiniudh
‘Tairisnigid isin Coimdhid’ ol Brenainn ‘ocus bidh beo in duine fil ocuibh’
Iar n-denum ernaighthi co Dia do Brenainn eirghes in t-ocláech acedoir & berait a muinnter leo h-e co bh-faeilti n-dermhair
Iar sin tra geibhidh cach ica fhegad-somh cu mor & berait leo h-é cu righ in mhuighi
tairgidh in rí ferann do in bhaile in bhudh ail do isin maigh-sin & nír' ghabh uadha ár nír' bail leis beith isin magh-soin
Iar scribeann tra riaghla ind aingil & riagla noemh n-Eirenn cona m-besaibh & cona crabud do Brenainn impais co h-espoc Eirc & gabais gradha uaidh
Is ann at-cualaidh-siumh isin t-soscéla:
-Is iar sin tra ro fhás gradh in Coimdhed co dermhair ina cridhi-siumh & ba h-ail dó a thir & a talam & a thustidhi & a athardha dh'
facbail & ro thothlaigh co duthrachtach ar an Coimdid cu tarda thalmain n-derrit n-diamhair n-inill n-aluind n-etarscartha dhó o dhainib
Iar codlad immorro do-sum in adaigh-sin cu cuala guth in aingil do nimh & at-bert fris:
‘Eirigh a Brenainn’ ar se ‘& do-rad Dia duit inní ro cuinghis .i. Tir Tairngire’
E IRghis Brenainn iarum & ba maith lais a menma on aitheasc-sin & teit a aenar i Sliabh n-Daidche & feghais ind aicen n-dermair n-dofholachta uadh for cech leth et is ann sin at-connuic-sium an innsi n-aluind n-airegda co timtirechtaib na n-aingeldi
Iar sin tra anaidh-siumh tredhenus annsin & codlais doridhisi
Tic aingeal in Coimdhed dia acallaim annsin & at-bert fris:
‘Biat-sa’ ar se ‘o sunn imach maroen friut tria bhithu na bethad & múinfet-sa duit an innsi n-álainn at-connarcais & is mian lat d'faghbail’
Cíís Brenainn annsin co dermhair ara fhaeiltighi leis aitheasc in aingil fris & do-ghni atlaigthi buidi do Dia
E IRghes iar sin Brenainn as in t-sleibh & tic co a muintir et at-bert friu:
‘Dentar tri longa mora libh’ ar se ‘& tri sretha do rámhadhuibh for cech luing & tri seola do croicnibh & tricha fer an cach luing’ acht nír'
bhat cleirig uile
ut poeta:
Tri longa seolais in saoi tar tonngar mara romaoi tricha fer in cech luing lais tar treathan mara mongmais
Tri sretha do ramaib leo ar gach luing dib caom an gleo seol croicenn go loinneolais isna tri longaib seolais
Nochu cleirchiu luid uile for loinges caom in chaire munter h-uathad lom a lí isna tri longaib seolai
SEOLAIS tra Brenainn mac Finnlogha annsin for tonnghor in mara mong-ruaidh & for treathan na tonn toebh-uaine & for beluibh ind aicein ingantaigh adhuathmhair agairbh airm a b-facatar ilar na m-biast m-beil-derg muiridhi; et fo-geibhdís ailena aille ingantacha & ní tairistis inntibh sin beos
BATUR tra amlaid sin fria re m-bliadan for an aicen n-ingantach n-anaithnidh n-aineolach dhoib-sium; et ni tharla duine dhoibh frisin re-sin & ni roibhi esbaidh dhuini dia popul forru & ní ro frithortadh corp na anum duini dib; et ba h-ingnadh inní sin ar ni ro leicc Brenainn doibh lon do breith leo acht at-bert ba tualuing Dia biadh doibh in cech dhú i m-beitis amal ro shasastar na mile dona aranaibh & don dhá n-iascaib
In tan immorro ba comfhocraibh don chaisc batar a muinter icca radh fria Brenainn dula for tír do cheileabhrad na casc
‘As tualang Dia’ ol Brenainn ‘talam do thabairt duin in gach inadh bus ail dó’
Iar toidhecht immorro na casc toccbhais in mil mór muiridi a fhormna a n-airdi uas treathan & uas tonnghar in mara cur' bho talam com-trom cobhsaidh amal faichthe choimh-reidh chomh-aird
tiaghait-sium forsin talmain-sin & ceileabrait in caisc ann .i. oen la & da oidhchi
Iar n-dul doibh-sium ana longuibh sceinneas an bledmil fon muir fo chedair
ba h-amlaid sin do-ceileabraitis in chaisc co cenn secht m-bliadne for druim in mil moir amail at-bert Cundedan:
Carais Brenainn buan-chrabudh do reir shenuid is shamhaidh: secht m-bliadne ar druim in mil mhoir ba docair in coir chrabaidh
Uair in tan ba comhfhocraibh don chaisc cacha bliadne no thocbhadh in mil mor a druim co m-ba talam tirim techtaidhe
ARAILI laithe dhoibh for an aicen n-ingantach co bh-facadar srotha doimne dubha in mara mong-ruaidh & as inntibh-sin do-rimartus a longa dia m-badhudh ar mhet na h-ainbthine
Gabhuidh cách iar sin ic fegad i n-agaid Brenainn ár ba dermhair met in gabhuidh i r-rabutur
Tocbus Brenainn a ghuth cu h-ard & at-bert:
‘A S lor duit a mhuir mor-sa’ ar se ‘mhisi m'oenar do badhadh & leicc uaid in lucht-so’
Is ann sin tra ro fhethnuig in mhuir & toirnes fethedha i na soebchoire fo cetoir
O sin imach iarum ní ro erchoitset do neoch aile
ARAILI laithi batar forsin muir
Tainic Diabol a n-deilbh shenta adhuathmhair aidheidig inglain ithfernaidi co n-deisidh for seol na luinge a bh-fiadhnuse Brenainn & ní fhaca nech acu-som h-e acht Brenainn a oenar
Fiafraighis Brenainn de cidh má táinic riana aimsir choir .i. ria n-aimsir na h-esseirghi moiri
‘Is airi tanac’ ar Diabul ‘d'iarrad mu phianta i clusaluibh doimhne in mara duibh dorcha-sa’
Iarfaigius Brenainn do-sum:
‘Cidh on cait i b-fuil in locc ithfernaidi sin’
‘Truagh sin’ ar Diabul ‘ní chumaing nech a faicsin & se beo iar sin’
Cidh tra foillsighis Diabul annsin dorus ithfrinn do Brenainn
E T fegais Brenainn in carcair n-gairbh n-guirm lan do brentaidh lan do lasair lan do mhosair lan do longportaibh na n-deman neimhnech lan do ghol & d'eighiumh & d'urchoit & gaire truagha & nuallghotha mora & golfadach & basgairi na tuath pecthach & betha dhubach bronach i cridhibh pene i carcraibh teneadh i sruamuibh na sreath sír-theined i cailiuch bith-broin i lathachuibh dubha dorcha i cathairibh trom-lasrach i n-imut bróin & bais & riagh & cuibrech & troimthres n-dichumhaing cu m-blaedhail adhuathmur na n-deman neimhnech i n-aite bhith-dorcha bith-fhuair bith-brein bith-shalaig bith-ciamair bith-ghairbh bith-foda bith-mhúichnig marbhthaigh mhalartaigh muchna mhoing-teinntidhi ichtair adheitig ithfrinn
For sleasaibh sliabh sir-theined cen anad cen airisium acht sluaigh dhemhna ica tarraing i carcraibh troma teinntidhi dorcha doimne diamra doera dubha deinmeacha sir-dheabtacha sir-throtacha sir-scithaigh sir-marbhthaigh sir-bheogholaigh gaethach golfartach grechtha geranach gothach ghoirt ghudhamhnach cruma croma cruaidhe calma cend-mhora: & biasta buidhi bel-mhora
Leomain lonna léitmecha
Dracuin derga demhnacdha
Tigri trena tangnacha
Scoirpi gorma gimacha
Seabhuic ruadha ro-arda
Gribha garba goib-ghera
Daela dubha dronn-mhora gera guilbnecha
Creabair croma cnamh-ghobacha
Farcha troma iarnaidi
Susta senta sen-garbha
Claidib gera
Gai ruadha
Deamna dubha
Teinnti brena
Srotha neimhe
Cait ac scripadh
Coin ic letrad
Gadhair ic tafunn
Demhna ic glaedad
Lochu brena
Lathacha mora
Cuithi dorcha
Gleanna doimne
Slébti arda
Creaca cruaidhi
Longphort salach
Pianad cin anadh
Saithi sanntach
Tachar menic
Troit cin fhuirech
Demhna ac pianad
Betha bronach
Airm i fuileat srotha secdha serbha sir-brena lobhtha leaghtha loisctecha loma luatha lain-theined cumhga cruaidhi cairrgecha
Fada fuara fodhoimhne
Muighi loma loiscnecha
Tulcha corra gimhacha
Glennta cruaidhi crumhacha
Mointi garbha deilgnecha
Caillti dubha teinntidhi
Slighthi salcha biasdaidi
Mara techta tuilbrena
Cloithe aidble iarnaidi
Uiscedha dubha domillsi
Aitte imda ecsamhla
Samhadh salach sir-dhubach
Gaetha goirti geimhreta
Snechta secdha sir-shilti
Lanna derga teinntidhi
Gnuisi doera dor-chaidi
Deamhna luatha leitmecha
Piana aidble ecsamla
Is annsin ro fiafraighset a muinnter do Brenainn:
‘Cuich agailli’? oliat
Do-innis Brenainn doibh cu rub Diabul boi oca agalluimh & ro indis doib becan dona pianuibh ad-connaic amail adubhramar amal frith i sein scribheannuibh na petarlaici
Is annsin as-bert fer dia muintir ra Brenainn:
‘Leicc dam-sa’ ar se ‘cun n-facar ni dona pianuibh-sin’
I Arna chetugud do ith-fern cona ilpianaib d'faicsin ba marbh acétoir et is ed as-bert ic ecc:
‘Mairg Mairg Mairg’ ar se:
‘tainic & ticfa & ticc isin carcair-si’!
iar sin tra do-gni Brenainn ernaighthi & aith-beoaighter in fer sin ba marbh da muintir
Nir' bho cian do-chuatar as sin in tan fuaradar an inghin min macdachta mong-bhuidhi
Gilithir snechta nó uan tuinne & sí marbh iar tabairt buille do ghai trena formna co n-deachaid itir a da cich
Ba dermhair immorro mét na h-inginIsin .i. cét traiged ina h-airdi & nai traighthe itir a da cich & secht traighid i bh-fot a meoir medóin
Taithbeoaigi Brenainn h-é fo chedair & ro baist iar sin et ro fhiafraig a cenel‘Do aitreabtachuibh in mhara damh-sa’ ar si .i. don lucht oilit & ernaidit eiseirgi doibh
Fiafraigis Brenainn di cidh ba h-ail le:
‘In docum nimhe ragha fo chedair nó in docum h'athardha’?
Do-freagair an ingen tre berla nar' thuic nech aili acht Brenainn & is ed adubairt:
‘Docum nime’ ar si ‘uair do-cluinim gotha na n-aingel oc molad an Choimdeth cumhachtaig’
Iar caithium immorro chuirp Crist & a fola don ingin at-bath cen nach snimh & adnaicter co h-onorach h-i la Brenainn annsin
ARAILE la do-batar forsin muir co soinmhech & siat oc imramh co n-accatar araili inis álaind & si ard acht cena ní fhuaratur port reidh
Batar cu cenn da la dhec uimpi immacuairt & nír'
fhétsat dula innti frisin re-sin
At-cualatar immorro gotha daíne innti ag molad in Choimded & ad-conncatar eclais n-aird n-airegda n-aibinn innti
Iar cloistecht doibh-siumh fhoghuir lochta na h-innsi cotlaidh Brenainn cona mhuinntir acedoir ina suan spirtalda
Uair nar' leicit-sium tra docum na h-indse cuirthear clar ciartha dhoibh anuas & se scribtha & is ed bai ann:
‘Na denaid soethar frisin innsi-sea do tiachtain innti ár ni ticfaidhi do gres acht an inis iarrthai fo-gebhthai & ni h-í so h-i & eirg dod thír fein & dod talmain ár itá sochuidhi ann ocut iarraid & las bhudh ail h'faicsin & túir na scriptuire noemdha
Amal bidh edh ad-bereadh: as imdha aitti & adba aili oc on Coimdhi a n-ecmais na h-indsi-seo’
Iar sin tra impait-sium on innsi-sin & berait leo in tabhuill ciartha út i comartha failti & deithiten lochta na h-innsi thuc dhoibh et no h-airleghtha cach dia aca-sum amal bidh o Dia no bertha dhoibh
ARAILE la batar oc imram in mhara
Gabhuis íta dermhair iat cur' ba comhfhocraibh bás doibh
Is annsin at-conncatar na srotha aille eocharglana usqui ic teipersin & ic snighi as in carraic
Fiafraighit na braithre:
‘In ibham in t-usce’? arsiat
‘Bennachaidh ar tus h-e’ ol Brenainn ‘dia fhis cret h-e’
Iar m-beannachad immorro in uisqui & iar cantain alleluia h-uasa traighid fo chedoir na srotha et ad-conncatar iar sin in Diabul ic sceirded na n-uiscedh uadh & ic marbad in lochta nous-ibheth
Saerthar-som tra annsin tre cumhachtaibh Brenainn & irchraidhis a n-íta fo cétoir
For-iattar immorro in loc-sin for Diabul cu nach derna olc fria duini na fria h-anmannuibh eli o sin amach
IAR m-BEITH immorro do Brenainn secht m-bliadni for loingius impáis doridhisi co a thir & co a thalmain fein amal ro for-congradh fair isinn innsi
Is annsin do-chuatar lucht a thire & a thuaithi fein 'na agaid & batar ica fhiafraigid de cidh poind boi dhó dia loingius; & tucsat máine & ascadha dhó amal do-bherdais do Dhia
Iar bh-facbáil immorro in t-saeguil do ilibh dhibh leanait iar sin Crist & do-ghni-sium ferta & mírbuili imdha annsin & do-shlanaigh aos galair & cuimhrighthi & ro innarb demhna & duailche
A CCaillis iar sin a aidi .i. espoc Eirc
Tainic iar sin co du a m-bui a mhuime .i. Íta & iarfaigius di cidh do-ghenadh fría loingius
Feraiss Ita foeilti fris amal no feradh fria Crist cona apstalaib
is ed at-bert fris:
‘A meic inmhain cidh dia n-dechadhais for longais cen a chomhairle frium-sa uair in talam ica tái iarradh ar Dhia nocha n-fhaghbhai h-i iarsna croicnibh marbhaibh mochlaigibh-sin
Uair talam noemh cosecartha h-í & ni ro doirted fuil duine riam innti
Acht cena’ ar si ‘dentar longa crannda lat & is doigh is amhlaid sin fagheba in talamh shire’
IAR SIN
tra luidh Brenainn i crich Connacht & do-gniter long mor mhírbulla aice ann sin 'sí derscaightech dermair & teit innti cona mhuindtir & cona phopul et beruit luibhi & sila ecsamhla leo da cur innti et dano beruit soera & gobhuinn leo iar n-atach Brenainn doibh ima leconn maroen ris
Is annsin tainic in crosan cu Brenainn & sléchtais ina fhiadhnusi & is ed at-bert fris:
‘A Brenainn’ ar se ‘geibh ar Dhia mhé & airchis dom troighi co n-dighser lat’
Beris Brenainn lais h-e iar sin; & teit isin luing leo
fer immorro ba seadh a l-lin & batar uili ic molad in Coimdhed & a menmana cu Dia amail at-berat na scribhinn
Is e immorro leath tóisech ro ghabsat for amus Áirne co dú i m-bui Enne & Pupu & Rochath; & batar re h-edh mís ana bh-farrad
IAR n-DULA immorro doibh sealad siar o Araind at-ciat in t-ailén mor n-ard n-airegda n-alainn
ISAND sin immorro ro batar lochait amail mhur-chata & linuit in tracht fo cétoir dia slucudh-som
I Arfaighit immorro na braitre do Brenainn:
‘Cidh áilgidit na lochait-si’? arsiat
‘Ar n-ithi-ne & ar slugud’ ar Brenainn
Is annsin dano at-bert Brenainn frisin crosan:
‘Eirg’ ol se ‘& caith corp Crist & a fhuil & eirg iar sin docum na bethad suthaini ár at-cluinim-si clascetal aingel icot togairm cuca’
Ba maith lais-sium sin & is ed as-bert:
‘A Thigerna’! arse ‘cia maith do-ronus in tan dom-berur acedair docum nime’?
Iar caithiumh tra cuirp Crist & a fhola don crosan lingidh fo chedair co faeilti dermhair co n-duatar na mur-chata h-e uile acht beg dia chnamuibh
adhluicter leo-sum sin & scribhthar a ainm a martralaic ár ba mairtír amra h-é
Is follus as sin connaircle in Coimdhed ar in follus-pectach tháinic fa dheoidh isin luing do thogha ar tus dochum nimhe
Is amhlaid sin tra bias cech caen-duthrachtach deidhinach thicfa isin eclais cu ragha ar tus docum nime tre imarcraidh caen-duthrachta sech in lucht batar rompa
IAR bh-facbáil immorro doibh na h-indsi-sin gabais galar opunn in gabhuinn cu m-ba comfhocus bas
At-bert Brenainn fris:
‘Cidh mhachtnuighi’ ar sé ‘eirg dochum na flatha nemhdha amal ro thúiris duid cusaniu nó mad ail lat beith isin t-saegul beous do-gen-sa ernuighthi fort co Dia & fo-ghebha slainti’
At-bert in gobha:
‘At-cluinim’ ar se ‘guth in Coimded ocum togairm;’ et iar caithimh cuirp Crist & a fola dhó teit docum nime
BAI tra ceist mor itir na braitribh 'mon corp do beith gan adhnacul ar ni raibhi talam 'na bh-farrad
Is annsin do-raidh Brenainn a adhnacul idir tonnaibh in mhara ár in té do-róine nemh & talmain & na duili arcena is tualang h-e tonna in mara dh'
fastúdh in cuirp inntibh co nemchumhscaigthi
Cidh tra acht adhnaicit-sium in gobainn itir tonnuibh in mara cen rochtain cu talmain sis cen eirghi ar uachtar shaile cen chumscugud anunn nó ille acht amal bidh a talmain no beth; et biaidh annsin cen truaillnedh cu tora la an mesraighthi
IAR bh-Facbáil immorro dhoibh-sium an inuidh-sin ad-conncatar talmain m-bic n-deroil
Iar n-gabail doibh phuirt annsin líntar in port forru do demnaibh i n-dealbhuibh abhac & luchrapan & a n-gnuisi com dhubh fria gual
Is andsin at-bert Brenainn:
‘Cuiridh ind ancaire imach ár ni fhétfa nech dul isin tir-si acht intí gnifes catha fria demhna & doirtfes fola toraibh’
Batar tra annsin cu ceann secht la cona n-oidhchibh & nír' fhétsat a n-ancaire do thocbail anís
facbuit annsin h-e idir na cairrcibh i leanmain & imthighit ass iar sin
B ATur som tra a n-documal mor d'esbaidh an ancuiri & d'ecc in gabunn ár ni raibi acu angcaire na gobha do-gneth doibh h-e
Is ann sin adubairt Brenainn fria sacart da muintir:
‘Dena-sa feidm gabunn gu ceann in mís so’
Beannachais tra Brenainn lamha in t-sacairt ar ni ro fhoghlainn gaibhnecht
Is annsin do-roine in sacart angcaire n-derscaightech nach frith roime ná 'na dheagaid a com-maith
I Mrait iar sin forsin aicen seal siar et fo-ghabhat an indsi m-bic n-aibinn n-aluinn co n-imat eisc aireghdha iarna fhacbhail don mhuirtraigh i cusalaibh i caislibh na h-innsi airdi-sin
A m-batar ann iarum imonn innsi imacuairt co n-fhaicet eclais clochdha innte & senoir etlaidhi aighedh bhan ic ernuighthi innti
As amhlaid bai in senoir-sin cen fhuil cen fheoil acht leathar tana truagh forsna cnamhaibh cruadhloma-sin
Is ann at-bert an senoir
‘Teich a Brenainn’ ar se ‘co luath
Fil immorro mur-chat mor sunn amail og-dam no ech trebliadhnaidi iarna fhorbairt do iasc na h-indsi-sea
Imghabhaid-si h-é’ ar in senoir
Gabait-sium ina luing fo cétoir & imrait forsin aicen cu h-athlumh iarum
AMUIL batar ann co n-fhaccatar in m-biast-cat muiridi ic snamh 'na n-diaidh: meidightir coire n-umhaidi cechtar cech ruisc dhou
Fiacla torcdha lais
Guaire aitenndai fair
Craes onchon aga co nirt leoman cu confad con
Is annsin gabus cach dib-som for ernuighthi fri Dia ar met na h-ecla rotas-gabh
Is ann as-bert Brenainn:
‘A Dhe uilichumachtaigh tairmisc do phiast dind ná ron-ethad’!
Eirghis iar sin bleidhmhil mor muiridi & gabus cach dib oc badhudh a celi & for cathugud cu cruaid cu ros-baidh cach a cheli dhibh i fudhomain in mara & ni facus nechtar dibh o sin imach
Do-gniat immorro Brenainn & a muinnter atlaighi buidhi do Dia & impoidhit aridisi co du i m-bui in senoir et ferais in senóir failti friu & cíis ar met na faeilti et do-rinne na runna beca-sa ic ferthain failte ra Brenainn:
Dia do betha a Brenainn sunn &rl for creatha denaim na tonn: fota atú 'cot íarraid ann buide lem t'iadhad 'mun fhonn feraib dec bamur sunn do-cuadar éc in samad sunn: acht misi ro facbad dib ba maith in lín badur ann
Lodamur-ne d'iarraid nimhe dirim a h-Eirinn ili tar tonnaib in mara mir conair ro bad coir d'iarraid
Fuaramur innsi n-fhuair n-aird uas trillsib na tonn trengairg seisem innti sealaib sealg erramaid eséirghi a h-aon aird
Dabucsum linn in cat m-bec rinn ni tainic cen cor lac: da-rorbair for cnamaibh eisc angbaid in beist amlaid ro fhast
Faeilidh mo craidhe co n-drucht frisna h-aoighedaib dom-riacht: mithig dam-sa tocht fo lía imthiges dia for a sét
Día
‘Do feruibh Eirenn damh-sa’ ol in senoir ‘& da fhear dec do-dechamar diar n-ailithri & do-rat-sum in mur-chat m-biasdaidi ut linn ana én bhic & ba h-inmain linn h-e cu mor & ro fhorbair iar sin cu mor & ní ro erchoit duinne riam et isat marbha aein-fher dec dhibh & itu-sa sunn m'aoenar agut irnaidhi-si cu tarda corp Crist & a fuil dam & dula iar-soduin docum nime’
Foillsighius immorro in senoir doib-sium in talmain icca rabutar iaraid .i. Tir Tarrngairi
Iar caithimh tra cuirp Crist & a fola don t-senoir luidh docum nimhe & adlaicter annsin h-e maroen ria braithribh cu n-onoir & co n-airmhitin móir acus cu salmaibh & cu n-imnaibh ind ainm in Athar & in Maic & in Spirta Nóimh
Iar sin tra ro-siachtatar-som in talmain ica rabatar iarraid fria re secht m-bliadne .i. Tir Tairngire amal ita
Iar rochtain immorro doib-siumh i comfhocraibh in tiri-sin & ba h-ail doibh port do ghabail ann at-cualatar guth araile senorach & is ed at-bert friu:
‘A dhaine lan-shaethracha a oilithrecha noemhdha a lucht ernaighit na logu nemhdha a bheatha bith-scith ic ernaidi in tiri-sea ernaidhid bican da bar saethar coleic’
Iar m-beith immorro doibh-sium seal annsin ina tost at-bert in senoir ut friu:
‘A braithre inmuini’ ar se ‘cidh nach faicthi-si in talmain n-airegda n-alaind-sea arnar'
doirtedh fuil duini riam & nach imchubaidh do adhnacul pectach na droch-dhaine ann
Facbhuidh didiu in bhar luing cech ni fil ocuibh cenmothá becc n-etuigh umaibh nama & tecaidh anís’
Iar tiachtain immorro doibh-sium for tír pocais cach díbh a chele & cíis in senoir cu mor fria met na faeilti
‘Siridh & feghaidh’ ar se ‘brughe parrthais & muighi milidhi in tiri solusta suaichnidh socharthanaig socharchain n-aird n-aireghdha n-aluinn n-oeibhinn
Tir boladhmhar blathmhin bennachtach
Tir ilcheolach airphetech nuall-fhaeiltech nemh-thoirrsiuch
Airm i bh-fuighbhidh’ ar in senoir ‘slainte cen galar aeibhnes cen imrisan aoenta cen tachor flaithes cen scailedh sáimhe cen dímhaine soeire cen saethar aenta solusta aingel airerdha parrthais timthirecht aingeal fleadhugud cen airdhidhbhadh seachna phene aighthe firen tochaithium na mor-casc betha bennachtach coir chumdaighthe moir mhilidhi saeir saim sorcha cen dubhai cen dorchai cen pecad cen aimnert i cor-paibh edrochtaibh nemh-truailnidib i sostaib aingeal for bruighibh Tiri Tarrngiri
Is adhbhul a soillsi & a suthaighi na h-indsi-sin a saimhe a sercaighi a caeimhe a chobhsaidi a fostacht a loghmaire a reidhi a ruithnigi a glaine a gradhmhaire a gile a cheolbinni a noeimhe a niamglaine a soeire a sádhaile a h-aille a h-ailgine a h-airdi a h-edrochta a h-airmhidiu a lanshidh a lan-aenta
Mo-genar tra bias co n-degh-airilliud & co n-dech-ghnimaib & gairfeas Braen Find mac Findlogha ina aentaidh isin leth-sin’ ar in senoir ‘do bhith-aithreibh na h-indsi i tam tre bithu na bethad’
Iar bh-faicsin immorro doibh-sium in pharrthais sin etir ton-nuibh in mhara machtnuighit & ingantaighit cu mor mírbuili De & a cumachta & anoraighit in Coimdhi cu mor iar bh-faicsin na moir-mirbal-sin
Is amlaid immorro bai in senoir noemh sin cen etuch n-daenna etir acht ba lan a corp uili do clumuibh gleghealaibh amail cholum nó fhailinn; & ba h-erlabra aingil acht bec bui aice
Ceileabharthar in teirt leo iar m-bein a Canait atlaighi buidhi do Dhia & a menmana tudmidi ind
Ni ra laimset ní do fhiarfaigi & no aemdais a n-anmcairdine dho la turcbhail soiscela
Is e dano proicept ba menca do-gníth Petar & Pól & na h-apstail noemhdha olceana in proicept-so na pian & na fochraice ar ro aibhsighthea dhoibh fon cuma cétna
Is e dano proicept do-rindi Siluestar ab Roma do Consantin mac Elena d'airdrigh in domain isin mor-dail dia ro edbair Roimh do Petar & do Pól
Is e so proicept do-righne Fabian comarba Petair do Pilip mac Gordian do rígh Romhan dia ro creid in Coimdhidh & dia ro creitsett il-mhile aili annsin; et ba h-essidhi ceid ri do Romanchaib do-creit in Coimdi Issu Crist
Is e so dano proicept gnathaighius h-Ely do dhenumh do anmunnuibh na bh-firen fochrunn na betad i Parrthus
In tan iarum osluicis h-Ely an leabur don proicept tecuit annsin anmunna na bh-firen i rechtuibh en n-glegheal cuice da cech aird
Indisid dano dhaibh ar tús fochraice na firen; aibnes & airera flatha nime et at forbhfhaeiltigh-sium ind airet-sin
Indisidh iarum doib piana & todernama itfrinn & erbhadha laithi bratha
Is follus cu mor gne m-broin forra-som fesin annsin .i. h-Eli & Enoc conad h-e sin Da Bron Flatha Nime
I Adhuidh h-Eli iarum a leabar proicepta
Do-ghniat ind eoin nuallghubai dermhair in uair-sin & tennait a n-eittiu fria curpu co tecat srotha fola eistibh ar omun pian ithfrinn & laithi brátha
In tan iarum is iat anmunna na noem dianad erdhalta sir-aitriubh flatha nime do-gniat an gubaIsin bad deithbhir do dhainibh in domain ciamdais déra fola do-ghnetis oc airichill laithe bratha
Bete immorro uilc imdha & imnedha isin laitIsin .i. i l-laithi bratha
Is andsin icfus in Coimdi a commain fein ria cach aen n-duine isin domun: pian lais dona pectachuibh fochraic dona firenuib
Cuirfitir iarum na pecthaigh annsin i fudhomhain na pene suthaine for dos-iadhta glas breithri De fo mhiscaidh bretheman bratha
Berthar iarum na naeim & na fireoin lucht na desheirci & na trocuiri for deis De Athar do bith-aithribh flatha nimhe
Beit iarum isin mor-gloir sin ind aontaidh dheeachta & daonachta Meicc De I Sind aoentaidh is uaisli cech aentaid .i. ind aentaid na naoimh-trinoiti uaisli uilicumachtaighi Athar & Maic & Spirta Nóimh
Ailim trocuiri De uasail uilicumachtuigh tre impidhe noeimh Brenuinn ro airiltnighium uile ind aentaid-sin roissam ro aitreabum!
Betha Ciarain Clúana Mac Nois
.i. Cech maith as ail libh do dhenamh dhuibh o dhainibh bidh amlaid sin ra ghnéthe dhoibh
uair is é sin rect & faitsine
Tairmeascaidh cecha h-uilc immorro fuacarthaidh cecha maithiusa sídhuighi Dé & dáine Issu Crist mac Dé bhi sláinicidh ind uili dhomain Is é ro raidh na briathra-so do thinchosc a apstal & a deiscipul & na h-uili ecalsa im comhlud na desherce .i. co n-derndais na daine do mhaith & do dheirc fria coibnesom ind uile do-ghendais doibh fein
Is do sin at-beir Issu:
Matha immorro mac Alfei in sui forbhurach de Ebhraib in cethrumad fer ad-cuaidh in soscéla coimdheta is e ro scribh na briathra-so i curp shoscela co n-apair for slict a maigistreach .i. Issu:
.i. Mad do-berthi-si an bhar n-dainibh maithe da bar clannuibh as mo cu mor do-bera in t-Athair nemhdha maith dia macaibh non-guidet conad for slict na m-briathar-sa do-ráidh Issu in comairli-si
Uair aithnidh rect & fáitsine gradh do tabairt do Dia & don coibnesam
Uair as é clethe & forair in forcetuil diadha in derc uair is si in derc sualaig dhilius na cristaidi uair na suailche arcena bite oc degh-dhainibh & oc droch-dhainibh
Ni tectann immorro in deirc acht deg-daine nama conadh air sin at-beir Issu:
‘Is ann ro-fhinnfat na h-uili daine conidh dom muinntir-si dhuibh dia cara cach uaibh araili amal ro carus-sa sibh-si’
Sochuidhi immorro do macuibh bethad etir apstala & desciplu in Coimdedh o sin ille ro comhaillset cu duthrachtach & cu leir in comairli-sin tuc Issu doibh um comhallad na derce feibh ro comuill & tuc saeingradh don deirc sech gach sualuigh in t-apstal uasal oirmitnech in t-anmchara in oeibelteoir in fer dia ro las iarthar in betha a bh-fertuib & a mirbhuilibh a suailcibh & a so-ghnimhaib .i. Sanctus Ciaranus sacerdos et apostulus Christi In t-uasal-sacart & in t-apstal inti noeim Ciaran mac in t-Saeir
Mac ón in t-Saeir do-roine nemh & talmain cusna h-uilib filet inntib mad iarsan geinealach nemhdha
Mac in t-Saeir denmha carpat & cech saeirsi arcena h-e iar sin n-genealach talmanda
Is ann didiu airmitnighit ind irisigh lithlaithi in uasail-sin i quingtidh septimper arai laithi mis grene isin laith-si iníu arai laithi sechtmaini
At-fiadhat didiu taithmet cumair dia fertuib & dia mhirbhuilib in craibhdhig-sin ar airfited anma na n-irisech & dia ghenelach collaidi & dia coimpert bhith { caith & don fhorbadh do-rat for a rith m-buadha isna talmandaibh
Fer didiu onoiri móire ic on Coimdhid in fer-so
Fer dia ro congaib Dia a chathraig
bliadne rian a geinemain
Fer fil a n-urd apstal la Crist isin domun-so amal ro ráidh Colum Cille:
Quum tu Christi apostulum mundo missisti hominem’'Alto et ineffabili' Lib Hymn I Locharn didiu h-e for lasadh co soillsi ecna & forcetuil amal ro raidh Colum Cille:
‘Lucerna huius insolae lucens vel mirabili’
Fear ro fhothaighistair aird-eclais asa rucad greim riagla & ecna & forcetuil do uilib ecalsaibh na h-Eirenn amal ro raidh in t-ecnaid cetna:
Custodiantur reg-mina’ et caetera .i. Coimhéttar oc sruithibh na g-cathrach-so na ríagla & na forcetla & na bésa arichta on maighister o Ciaran conid iat-saidhe ríagla & besa ro scailtea & ructha do uilibh cathrachuibh noebh Eirenn ár is aisti berar ríagla & besa fo Eirinn }
Fer fil a n-urd na primh-fhaithe oc on Coimdid isin domun-so amal ro ráidh in fáidh cétna:
Profeta qui nouisimus’ &rl ár bai dia uaisli & dia airmhitnigi oc on Coimdhid cu ro tirchanadh o fhaidhib foda riana genemain amal ro thirchan Ysac & Eoin Bauptaist Issu et a n-is uaisli and
Ro tircan cetus Patraic mac Calpuirn i Cruachan Oighli iar n-dunad in crainn imma thaisib isinn inad i ta an cathair-sin aniu
Ro thirchan Brighit o 't-connaic in lasair & in t-aingel
bliadne ria Ciarán isinn inadh i tat crosa Brighdi indiu
Ro thircan Bec mac De co n-debairt:
‘Andsin a meic in t-Saeir it casair chaeimh cot clasaibh cot coraibh cot cairpthibh cot ceolaibh’
Ro thirchan Colum Cille i n-Ard Abla do Aedh mac Brannuib no Brenainn
Is e so didiu genelach Ciarain:
CIARAN mac Beoit meic Olchain meic Dichon meic Cuirc meic Cuindenn meic Cuinneadha meic Feic meic Maeil Cathrach meic Lairi meic Lairne meic Cuiltri meic Gluinig meic Coirpri meic Logai meic Meidle meic Duibh meic Lugna meic Feidlimid meic Echach meic Bresail meic Deghadh meic Reo Soirche meic Reo Doirche meic Tighernmhais meic Follaigh meic Eithreoil meic Ireoil Fáidh meic Eirimhoin meic Mhiled Esbaine
Beoid dano mac Olchain do Latharnaibh Maighi Molt do Ulltaib a athair talmanda inti Ciarain
Dar Erca ingen Ercain meic Buachalla a mathair-sium ut Ciarán:
Dar Erca mu máthair-si nírbo bannscal olcc Beoit soer mo athair-si do Latharnaibh Molt
Do Chiarraigi Irluacra didiu dia máthair .i. do Glasraigi insainnriud
Glas fili didiu a senathair
Ba h-í fochonn a n-acomail na deisi sin
Dia n-dechaid Beoid do thorruma a brathar batur i crich Ceneoil Fhiachrach o 't-connac-sium an ingin .i. Dar Erca for a cinn ro chuindigh for a tuisdidhibh cu tucad dó h-i iar bh-fír
ruc coicc macca dhó iar sin & is e so ord ara rucaid .i. Lucoll a primh-gein Donnan in tanaisti Ciaran in treas Odran in cethramad Cronan an cóiced & ba deochain uasal-shacairt immorro na cethra meic aili
Ruc didiu teora ingena do & batar di óigh dibh-saidhi .i. Lugbec & Rathbeo
Pata immorro in tres ingen & ba feadhbh craibhdech iside
It e inso relge i tat taisi na naemh-sin .i. Lucholl & Odhran i n-Isil Ciarain;
Donnan & Ciaran i Cluáin Mac Noiss
Cronan deochan & & Beoit & na tri h-inghena i Tigh Meic in t-Saeir
BAI tra rí ecraibhdech in tan sin i Crich h-Ua Neill .i. Ainmiri mac Colgan a ainm-sidhe
No ordaighedh-sidhe na tuatha & na cenela fo chíss ro-trom
Luidh didiu Beoid for teiched in righ-sin i crich Connacht cu Cremhthann mac Lughdach meic Dallain .i. ri Eirenn co Raith Cremthainn a Muigh Ai
Is ann ro coimpredh Ciaran i sex kalainn Iuin & ro genair i sex kalainn Marta
Ro tirchanad gein Ciarain o Lugbrann .i. o druidh in righ remhraidhti
in drui:
Ró ic gabair Aenghusa dia raibi i cris i cliaban tucad i sog n-aen-lo-sa o Dhia in firt-sin do Ciaran
O ro-chuala in drai i n-araili lo fogar an carpait ‘Fogur carbait fo rig annso’ ar se
O 't-cotar na gille imach ni fhacatar acht Beoid & Dar Erca isin carput
O ro faitbiset na gille imon n-draidh is ed ro raidh:
‘In mac fil i m-broinn na bannscaili’ ol se ‘bidh ri mor h-e et amal do-aitne grian idir renda nimhe do-aitnebha-sum i bh-fertuibh & i mirbhuilib diaisnéidhi isna talmandaibh’
Ro genair didiu iar sin noemh Ciaran i Maigh Ai icc Raith Crem-tainn
Ro baisted o deochain Iustus uair rob imcubaid cumad o fhiren no baistfithe an firén N-araili lo at-bath ech Aenghusa meic Cremthainn cu ro gaibh toirsi moir do ecuib a eich
O ro chotuil tra Aenghus ro artraig aingel De dhó ind aislingi & is ed ro raidh ris:
‘Ticfa Ciaran mac in t-Saeir & to-duiscfe h'ech dhuit;’ & is ed on ro comhailled ar tainic Ciaran la breithir ind aingil & ro bennach uisce co tucadh darsind each & ad-racht fo cétoir a bas
Do-rad immorro Aenghus ferann mor do Dhia & do Chiaran ar thoduscadh an eich
Tír na Gabrai ainm in fherainn N-araili lo ro chairigh a mháthair esium
‘Do-berat tra’ ol si ‘gille bheaca in baile mil leo amuich as na miltenuibh dia muindteraibh & nocha tabrai-si dhuinne’
O 't-cuala Ciaran inní-sin luidh co araili topur & línaid a leastar as & bennachaidh cur' bhó mil togaide & do-beir in mil-sin dia mháthair cur' bo buidhech
as í sin mil-sin rucad do deochain Uis i lógh a bhathis-sium N-araili lo ro ghresset droch-dhaine coin fheochair co Ciaran da letrad
O 't-connaic Ciaran in coin ro chan in fersa-so:
o ro ráidh-seom sin ad-rocuir in cú fo cetoir & nocho n-erracht o sin
Ba h-e immorro monur do-bertis a thustidhi fair-sium .i. inghaire fo cosmailius Dabid meic Iese & Iacoip & na sruithi anall ár ro-fhitir Dia cumad bhuachail treabhuir do moir-tretuibh eisium .i. treta na n-irisech
Iar sin for-caemhnacair ní adhamhraighthi icc Raith Cremhthainn i Muigh Ai eisiumh oc coimet indile a aidi .i. deochain Uis oc Fidharta & sist fhoda etarra
Ro-cluineadh-som immorro inni it-bereadh a aidi amal no betis toebh fria toebh
Is ann sin táinic sindach co Ciaran as in coill & gníth cennsa fris
Do athaighedh co menic chuigi cu ro erail fair umaloit do dhenamh dhó .i. a leabar salm dh' imochar etarra & a aidi .i. deochain Uis
Uair in tan at-bereadh oc Fidharta: abair so a n-ainm ind Athar & in Maic & in Spirta Nóimh do-cluineadh Ciaran ic Raith Cremthainn otha sin cu deredh in aicepta & no bhídh in sinnach gu h-umul oc irnaidi in aicipta co tairseadh a scribenn i ceir cu tabhradh lais iar sin cu Ciaran
FEACHT ann mebhais a thangnacht aicinta triasin sinnach gur' fhobair for ithe a liubhair uair ba sanntach um na leadhbuibh batar uime dianechtair
O ro bhai-sium oc ithi in liubair is ann tainic Aenghus mac Cremhthainn gu céitheirn & gu milconuibh cuici cu ros-toifnetar h-e cu nach fúair a dhín a n-inad co n-deachaid fa chochull Ciarain
Ro morad ainm De & Ciarain tre anacol in liubair ar in sinnach & tria anacul in t-sinnaig ar na conuibh et is e in leabar-sin Polaire Ciarain aniu
Is friu as cuibhdhIsin fria droch-dhainib bite i comfhocraib don eclais & fo-gabut torba na h-ecalsa eter comuinn & baithius & bhiadh & forcetul & arai ní anat-sum oc ingreim na h-ecalsa cu tic mortlaid & galar anaithnidh chucu conadh andsin { as eicen doibh tuidhecht fo diten na h-ecailsi amal do-chuaidh in sinnach fo cochull Ciarain n-araili la do máthair Ciarain oc denumh glaisne cu ro-siact co tabuirt eduig innti
Is ann ro raidh a máthair fris:
‘Amach duit a Chiarain!
Ni h-ada leo-sum fir a n-aein-tigh fria dathugud eduigh’
‘Sriabh odhur ann-sumh on’ ol Ciaran
Do neoch tra do educh tucad isin n-glaisin ni raibhi nach n-etuch dibh cen sreibh n-uidir ann
Do-gnithir dorisi inn glaisin co n-debairt a mháthair fris-sium:
‘Eirc-si imach dano infecht-sa a Ciarain & na bidh sriabh odhur ann a Chiarain 'nósa’
Is annsin do-raidh-sium:
Alleluia Domine rob geal glaisin mo muime!
cech tan ti am laimh rop gilither cnáimh cach tan ti a bruth rop gilithir gruth!
Cech edach didiu do-ratad innti rob aen-geal iar sin
Do-gnither an treas fect in glaisin
‘A Chiarain’ ol a máthair ‘na mill umam innosa in n-glaisin acht bennachthar lat h-i’
O ros-bennach immorro Ciaran ni dernad roimpi na 'na diaidh glaisin bhudh com maith ria ar cidh edach Ceniuil Fiachrach uili do-berthi ina h-iarcain nos-gormfadh; & no gormadh fadeoidh na conu & na catu & na crunda frisa comhraiced
FEACHT do-sum oc inghaire bhó
Do-táet cu allaid ro-trúagh Iss e arosc m-breithre no bidh aice-sium .i. ‘don-fair trocuire’!
‘Eirg & tomuil in laegh & ná bris & na h-ith a chnámha’
Do-chuaidh in cu & do-righne amhlaid
O rogheis in bó oc iaraidh in laeig is ed ro raidh a máthair fris-sium:
‘Innis a Chiarain cia airm i ta laeg na bo-so toircedh uait in laegh cibe aided i n-dechaid’
Do-chóidh Ciaran cusan inad a n-duaidh in cú in láeg cu ro tinoil cnama in laeigh & do-rat i fiadhnusi na bo & ad-ract in laeg & ro sheasaimh
In araili lo tancatar foghlaid a h-Uaibh Failge do mharbad daeine i Ciniul Fiachrach cu b-fuaratur inti naeim Chiaran oc leighinn ica indilib cu ro triallsat dia marbhad acht cena ro benuit-som o dailli & ni caemhnacair cor do cois na do láimh doibh no gu n-dernsat aithrighi & cur ro tuasluicthea tre breithir n-De & Ciarain iat
FEACHT aili ro fhaidh a athair eisium do idhnacul coiri don righ .i. do Fhurban co nus-tarlatar boicht dó forsin conuir & atn-aig cairi in righ dhóibh cor' cuibrighed-som annsin & tucad daeiri fair ac un righ & ba h-e monar no h-erbtha fair bró do bleith
For-caemhnacair mirbhuili mora annsin .i. in tan ro triall-som bleith na bron no impa a h-aenar & do-gnith samlaid do gres et ba h-iat aingil in Coimdhedh no mheiled dia raith-seom
Nir' bhó cian iar sin cu tancatar gobuinn a tiribh Muman & teora cairedha leo do Chiaran a n-almsain cu rub amhlaid sin ro saerad Ciaran o fhognum in righ
I Arsna h-iibh sin tra ba mithig la Ciaran teact for scolaidhecht d'fhogluim ecna cu Finden Cluana h-Iraird
Ro chuinnig immorro bhoin for a máthair & for a athair dia breith lais dia fhoglaim
At-bert a mháthair na tibhred do
Ro beannach-som boin dona buaibh .i. Odhur Ciarain a h-ainm o sin amach et do-dhechaid cona laegh a n-diaidh Chiarain otha sin gu Cluain Iraird
Do-rat-som iarum tí dia bhachaill eatarra ár ní roibhi airbhe etarra & no bhith in bo oc lighi in laeigh & ní ticeadh cechtar dhibh tarsin toraind
Loim immorro na bo-sin no rannta etir in da espoc dhec-sin cona muinnteruibh & cona n-áigheadhaibh & nos-folartnaiged uili iat
Caeca for cet comlana no biathadh Odhar Ciarain la h-áidhib la lobhrána la lucht proinntigi is grianain
Ata immorro sece na h-Uidhre i Cluain Mac Nois & gebe anum scarus ria corp don t-seichid-sin aitreaba in bethaid suthain
B Atar didiu da esboc dec na h-Eirenn a scoil Findein i Cluain Iraird
Da Fhinnen da Cholum caidh Ciaran Cainneach Comghall cain da Brenainn Ruadhan co li Nindedh Mo Bi mac Nat Fraeich .i. Mo Laisi Daminnsi
Is e ord no bhith acu .i. cech espoc dibh do bleith na bron a la
Aingil didiu no mheiled in m-broin do-raith Ciarain in la ba leis
Tucadh ingen righ Cualann fechtus cusin Finnen do léghadh a salm iar n-idhbairt a h-oighi do Dhia
Ro erb Finnen ra Ciaran an ingin cumad aigi no leghudh a salma
Ni fhaca tra Ciaran do curp na h-ingine cein batar immale acht a traighthi nama
TANCATAR didiu dá clamh dhéc cu Finnen dia n-ic
Faidhis Finnén iat cu Ciaran
Ferais Ciaran failti friu & luidh leo on cill siar & beanaid fótt as in talmain cur'
mhemhaid sruth uisqui glain as
Do-rat-sumh tri tonna donn usqui tar cech bh-fer dibh comtar óghslana fo chedoir
Isin scoil-si beous no athaiged damh allaid cu Ciaran cu tabrad-sum a leabar for congnaibh an daimh
Laithi ann at-cuala Ciaran an clocc
Ad-raigh suas co h-opunn risin cloc araidhe ba dene ad-racht in t-agh allaidh & luidh as cona leabhar for a congnaibh
Ciar'
bhó fliuch in la-sin & inn adaig & ciar' bho oslaicthi an leabar ni ro fliuchad oen-liter ann
Ad-racht in clérech iarnamharach & do-riacht in t-agh allaidh cona libur imshlan do
Isin scoil-sin didiu tainicc Nindedh Saebh-ruisc o Lochuibh Eirne do legadh cu Finnen & ní raibhi leabar oca
‘Essidh leabar’ or Finnen
Rola Nindedh cuairt for an scoil & ni fuair o neoch dhibh libar
‘In ranacais in moethóclach fil i tuaisciurt na faighthe’? or Finnén
‘Raghat innousa’ or Nindedh
In tan iarum rainic Nindedh is ann luid Ciaran tar teistemain medhonach liubuir Matha:
‘Tancas do iasacht liubhuir’ ar Ninnedh
‘Don-fair trocuire’ ar Ciaran ‘as fris leghaim-si & iss ed as-beir in teistemain frium cech ni budh maith dam do dhenamh dhamh co n-dernaind do neoch
Beir-si in leabar’ ol Ciaran
Ro fiarfhocht a aes cumtha de aramárach occ denamh in aicipta cait i m-boi a leabar?
‘Dos-fuc dhamh-sa’ ar a Ninnidh ‘bídh Ciaran leth Matha a ainm ar fer don scoil
Acc ar Finden acht Ciaran leith n-Eirenn’ ut Finnén:
Oc Finnen ro leghastur Ciaran craibdhech gu n-greische leath liubair leis cin léginn leth Eirenn dó da esse
Is uadh sin rucadh in m-breithir n-urdraic co Roim co h-Alaxander
Do-rala tra iar sin teirci arbha & fhuluing don scoil-sein cu m-ba h-eicen fer maith dibh for timcheall do choimet in builc arbha do-berthea don mhuileann
Do-rala do Chiaran iar n-urd timchill bolc corcai do breith don mhuilinn
Ro raidh-siumh oc oscailt in builc-sin:
‘A Choimdhe’ ol se ‘ro badh maith lium cumad cruithnecht chaein & comad shásad adhbhul ailghen oirmhitech so dona sruithibh’
For-caemhnacair amhlaid sin .i. aingel De ro tairbired in muilenn ina laim-sium & esium oc gabhail a shalm gu n-glaine cridhi & menman & in coirci do-berthea inn ba cruithnect togaide oc toidhecht as
Tic didiu inghen airchinnigh in mhuilinn cu raibhi ic saichthin for Ciaran & cu tart gradh dhó ár ba h-ailli a dhealbh oldas cech duine a com-aeis { didiu duit ol Ciaran ‘nách edh do-beri dot aire ercra in t-saeguil & laithi bratha & piana ith-frinn ara n-imghabail & fochraic nime ara rochtuin’?
O do-chuaidh an ingen dia tigh innisidh in scel-sin dia h-athair & dia máthair
Tancatar saidhe & tarcatar an ingin do Ciaran
‘Dia n-edbra a h-oighi do Dhia’ ol Ciaran & dia bh-fogna dhó baam aentadach-sa fria
Ro idpair didiu an inghen a h-oighi do Dhia & do Chiaran & ro idhbuir-sum a muinntir uili a m-bith-fhoghnum & a m-bith-dilsi do Chiaran o sin amach
O do-chuatar dia tigh tucad cuibrenn uata do Chiaran .i. tri bairgena cruithnechta cona bh-furrthain do sh aill & d'feoil leo & leastur lan do lind O ro fhacoibhset na timthirigh sin & o rucsat bennachtain ro raidh-sium:
‘Don-fair trocuiri’ or se ‘ni cubhuidh dúinne so do caithimh seach na braithribh aili’
Fo-ceird iar sin an biadh uili iarna mhiniugud cusin muilenn & fo-ceird in linn co n-derna min cruithnechta dibh O ro airigh Ciaran in timthirid ica forchoimhet frisin cleith do-rat breithir fair co n-debuirt fris:
‘Rom-bera corr’ ar se ‘do shuil as do cinn’!
For-caemnacair amlaid iardain uair benais peta cuirri a shuil asa chinn cu rabha for a gruaidh oc dul dia thigh dhó
Tainic in t-aircinnech acedair maille frisin timthirid cu ro shlechtsat do Chiaran & ro edbuir in muilenn cona fherann uili do Ciaran ar ícc in gilla
Tard Ciaran a dernuinn frisin súil cu rola 'na h-inad & tard sigin na croichi tairrsi cur' bhó oghshlán
O ro scaich tra meilt in arbha frith cethra builc lána do cruithneacht cossecartha annsin tria rath De & Ciarain
O ro-siact-sum dia thigh cona arbhur lais do-righne tuara dona sruithibh
Tuara on ba ferr thucad dhoibh riamh oron aimsir frith an mainn rundai tall ic macuibh Israel ní frith samail in tuara-sin ár is amlaid ro boi gu m-blas cacha degh-bhidh etir mhidh & fhín cu ro shas & cu ro slanaig iat Uair gach duine galair bai isin cathraig uili di neoch ro chaith ní dhe ba h-oghshlan fo chedair
Ni ro airigset na sruithi ind iarmeirghi in adaig-sin cu primh iarnamarach
O ro fiafraig Finnén do Ciaran in mhirbhoill for-caemnacuir ann ro innis Ciaran uili o thosach co tidhnacul in mhuilinn & in fherainn cona aidhmibh no cona dhainib dhó a n-idhbairt ‘et ac sin duit-si in ferann-sin uili a Fhindein’! ar Ciaran
Is annsin do-rat Findén a bennacht co duthrachtach do Chiaran
Findén:
A Ciarain a cridhican! ardo noeime not-caruim
dot-ria rath a dhilican imut flatha ocus feruinn
A Chiarain uais oirnidi ollbladaigh!
duit rop soma gach freacra cu rab it cill comhramhaigh imut orduin is ecna
Do-ratad tra in bennacht-soin co dúthrachtach do Chiaran tria ro-gradh & tria meisci spírtalda
Conad annsin for-fhacuib leth derce & ordain & ecna fria firu Eirenn do Chiaran & da cathraigh
For-fhacuib didiu Ciaran ana aice-sium & ara cathraig conadh de sin ata ana Fhindein
For-erlangair didiu in t-arbar-soin samhad Findéin gu cenn la cona n-oidhchibh et ro taiscedh a trian do aes galair ár ro ícadh cech n-ainces & ni ro lamh luch na peist a mhilled co n-derna cre dhe fa dheoidh & no icad cech n-galar for a taburtha
LAITHE n-oen do Chiaran oc tinol meithli buana cu tarla dhó araili ocláech dár' ainm Clúain
‘Tabair cabhuir dhún ic on buain amarach’ ol Ciaran
‘Do-bhér’ ar Cluain
O dho-chuaidh immorro Cluain dia thigh at-bert fria muinntir:
‘Abraidh-si’ ar sé ‘mo bheith-si a n-galar dia tistar ar mo chenn o Ciaran’
O ro h-indised don gilla do dhechaid ara cenn-som sin at-chuaidh do Ciaran inní sin
Faitbes Ciaran ica cluinsin & ro tuic conadh for togaeis ro bai Cluain uair rob fhaidh De íarbhfír Ciaran
O do-chuatur tra muinnter Cluana dia dhuscad is amhlaid fuarutur h-e cin anmain
Ro chaeinset a mhuindter cu mór h-e & tancatar lucht an imfhoraidh fai cur' fhiafraighset dibh fochunn na h-accaine
‘Cluain’ ar siat ‘do-chuaidh imshlán ina leabhaid & marbh anosa h-e & is é Ciaran ros-marbh ona breithir o nach dechaid don bhuain lais’
Tiaghuit in lucht-sin uili do etarghuidhi Ciarain um thaithbheogud in mhairbh
‘Do-ghenum-ne uili’ ar siat ‘buain duit-si & do-béram ar mainchine & ar bh-foghnamh duit & do Dia cu brath dia n-duisce dhun in marbh’
Is annsin at-bert Ciaran fria scoloic:
‘Eirg-si’ ol se ‘& beir mu bhachaill lat docum in mhairbh & tabair sighin na croiche don bhachaill for a ucht & geibh in rann so:’
‘Rodháil Clúain’
‘aniu cucam-sa do bhuain’
‘ar is galar án forrich’
‘beo ina thigh marbh fofhuair’
Ad-racht iarumh Cluáin acedair & do-riacht co luath dochum Ciarain
‘Bendacht fort a naemh Chiarain’ or se:
‘is maith ina n-dernuis frim ar is buidhi lium tuidhecht ó ilphianuib ithfrinn
Anois ro-fhetamar tarbha na h-umaloite & etarba na h-anumaloidi & ro-fhetamar in mor-cataidh fhuil oc on Coimdid fort-sa & fil ic muintir nime cu coitcheann’
Ro shlect iar sin do Ciaran & do-rat a mhainchine dhó
Ro fhiafraigset araili dona cleirchibh do Fhinnen cia no taispenfadh in irnaigthi in tan nach beth Finnen i bhus
‘In t-ocláech út’ ar Finnén .i. Ciaran ‘esidhe’
‘Abdhaine do-bere dhó’ ar Brenainn seoch chach
‘Do-radad do-berar do-bertar’ or Finnén
Format didiu lasna naemhu inni-sin cenmota Colomb Cille
Is ann ro fiafraig araili dib-sum cia dona naemuibh budh mo fochraic a nimh
‘Don-fair trocuire’! ar Ciaran ‘ro-finnfaigter in ar congbhaluibh ar talmain’
Is ann sin do-righne Brenainn Birra faitsine dhó:
‘Gebmait-ne da congbail for Brenainn for dib srothaibh itir prim-chathrachaibh & in dethbir bias etir na da sruth biaidh etir met na cathrach’
In tan immorro ba mithigh do Chiaran toidhecht o Cluain Iraird iar bh-foghluim léiginn & ecna for-fhacuib in Uidhir oc Ninded noemh acht as-bert-som a seche do rochtuin dó iardain et at-bert Ciaran foss:
‘Gidh sochuidhi do-chabair dia blicht ro budh liu dia tibhreadh a seiche cabair’
as-bert-som:
‘Cech ainim raghus asa churp do sheichid na h-Uidhre nocha pianfaider a n-ithfrenn’
At-connuic Finden aislingi do-sum & do Colum Cille .i. da esca isin aier co n-dath oir forru
Do-chuaidh indalanae for fairrce sortuaidh os mhedon Eirenn
Colum Cille sin cu taitnemh a shaeiri & a socenelche et Ciaran cu taitnem a derce & a trocuiri
T EIt Ciaran iar sin d'acallaimh righ Eirenn .i. Tuathail Maeilgairbh do cuingidh fair chumhaili bai aigi
Do-rat tra Ciaran a dhorn imon m-broin ar deirc & ro gheall cu bh-foighenadh deis na cumaile
Ro derluic Tuathal iarum in cumail do Dia & do Chiaran & do-rad fos a etach rígda & do-rat Ciaran do bochtaib fo cétóir
FEACHT ann do-luidh Ciaran do cuingidh cumuili aili cusin righ .i. cu Furbaidi
Is annsin tuc fer ele boin do-sum a n-edbairt: tuc araili brat dó tuc araile aighen
Do-rat-sum uili do bhochtuibh fo chetóir isin lo cetna et do-rat Dia tri h-edburta roptar ferr do Ciaran .i. coiri deis a aighin da brat dec deis a aen-broit da bai dec a n-inad a aen-bhó
O 't-connuic in rí inní-sin do-rat in cumail dó
O thainic tra co celeabhrad do-sum dia aiti targaid-siumh a chathraig do fhoghnum dho
‘Acc’ ar Finden ‘nir-ben do chathraig-si fri nech aili acht fri Dia do-rat sain-seirc duit sechainne uili’
Cíidh Ciaran ar ba h-uasal lais a aite do thaircsin a chathrach dhó
‘Biaidh dano aenta edrann cena’ ar Finnén ‘& ni ba nimhidhech na talmanda intí millfeas ar n-aentaidh’
‘Bidh amlaid’ ar Ciaran
Do-imthig Ciaran roime iar sin
is ann tuc Colum Cille in test-si fair rann Amhra ocláech teit uann siar Ciaran mac in t-Shaeir: cen saint cen uail cen ecnach cen etradh cen aeir
Iar sin do-cuaidh Ciaran co h-Aruinn do agallaim Enna & at-condcadur aen-aislingi Ciaran & Enna .i. crann mor toirthech i farrad srotha for medhon Eirenn co n-didnad inis Eirenn & ros-dechaid a thorad tar muir bai imon innsi amuigh & ticdis eoin an domain gu m-berdis ní dia thorad
At-cuaid Ciaran in fhis do Enna
Ro raidh Enna:
‘An crann mor at-connacuis tusa fein 'sin áir it mor fri tua & doenaib bid lan Eiri dot thanoir
Ditnebaidh fo scath do ratha an innsi-sea & sasfuider sochaidi ó rath th' áine & th'
urnaigti
Eirg didiu la breithir n-Dé for ur srotha & fothaig eclais ann’
Fectus do-san a n-Aruinn ac tíradh isin áith & Lonan Cerr malle fris & i frithbert no bhidh-se coidhci fri Ciaran co facadur in naoi for nó-chombáthad 'na b-fhiadnusi
‘Indar leam’ ar Lonan ‘baidhfider inníu in nói út & loiscfider in aith-sea le mét na gaeithi’
‘Acc’ ar Ciaran ‘in nói út loiscfider & as bádudh baidfidh in aith-sea cona h-arbhur’
Ocus iss edh ón ro comhailled uair terlá lucht na nói & tucadh in nou i farradh na h-atha
Gabuis tene in aith & loiscter in nóu atn-aig in gaeth sétedh forsin áith cona h-arbur isin fairgi gur'
báidedh tre breithir Chiarain
O do-dhechaid Ciaran a h-Aruinn tachraid bocht dó ar in conair
Atn-aig Ciaran a chasal lín dó & do-toet co h-Inis Cathaigh do ben-nachad do Shenan
O ro bhui-sium ina aen-bhrut ro foillsiged do Senán inní-sin & do-chuaid 'na choinne & casal lin fó ocsail & do-raidh re Ciaran:
‘Nach nar’ ar se ‘sacart do imthecht cen chochull’
‘Don-fair trocuiri’! ar Ciaran ‘airchisfid Dia atá cochull dam-sa fo choim mu senorach’
O do-rócht Ciaran gu Clúain Mac Nois dob ail dó co ructha casal eli uadh do Senan
Ro leicedh in casul fri sruth na Sinna & ro-siacht gen fhliuchad gu port Innsi Cathaig
Adubairt Senan re mhanchaib:
‘Eirgid don muir & fo-ghebaidh aeighidh ann & tucaidh libh co n-anoir & co n-airmhitin’
O dha-chuatur imach na manaigh fuaratar in casul forsin muir is se tirim & tucsat leo h-e co Senan & ro ghni-sium atlugudh buidhi don Coimdidh & as e sin casal Senan inníu
Do-dhechaid iar sin co a braithribh co h-Ísill & do-rat Cobhthach mac Brecain Isel do Dia & do Ciaran & do-aitreabh annsin maille na braithribh
do-bhi la ic denum a aicciupta immuich for in achad do-chuaidh-sium do thorruma a aeighed & for-facuibh a leabur oslaicthi co matain fon fliuchad & ni rainic banna fliuch in lebur
Fechtus do-bhi Ciaran ag cur sil an Ísill
Do-taed bocht cugi
Atn-aig Ciaran mam don gran 'na ucht & ro soudadh fo cétoir in gran a n-or
Tucadh carpat cona echaib do Ciaran o Aenghus mac Crimththuin
Do-rat Ciaran don bocht ar in ór & ro soe in t-ór a n-gran & ro sioladh an gort de
Ro bui immorro loch i farradh Ísill & no aitreabdais aes tuaithi & daescarshlúag an innsi bui fair & do-thairmiscedh nual & fogur in lochta-sin ad-tarbha um na clerchiu
Ro ghuidh Ciaran in Coimdi cor' alta asa h-inad in innsi & do-ronad in ní-sin & at-cither beos an t-inad a roibi isin loch re cuimnigud in fherta-sin
O ná caemnacatar immorro na braithri fulang deercí Ciarain ara mét & o ron-gaibh format do-raidhset fris:
‘Eirg uann’ ol siat ‘ár ni ruibem a n-aein-inad’
Do-raidh Ciaran:
‘Diamad sunn’ ar se ‘no beinn-si gidh Isel an t-inad-so arai luic ro badh ard arai n-anoire & n-airmiten’
As ann ro raid-sium so:
‘Ciar-sa isiul ro badh ard’
‘mina thísedh in fodhard:’
‘in fodhard mina thisedh’
‘ro badh ard gersa ísel’
Do-rat Ciaran annsin a liubhair for oss n-allaid
Ro comaithig-seom iarum in n-os n-allaid cech a tiged
Do-chuaid in t-agh roime-sium co h-Inis n-Angin
Do-cuaid-sium isin innsi & nos-aitreabhann
Do-dechadur iarum a braithri cuigi-sium as gach aird
Ro bhui araili uasal-shacart isin innsi
Dainel a ainm do Breatnaib dhó & ron-greis Diabul gu ro formdigh re Ciaran
Rucadh iarum cuach rigda co tri h-enuib ordha o Chiaran do-sum i comartha n-dilgudha
Ro ingantaigh an sacart inni-sin & do-ríne aithrighi & do-shlecht do Ciaran & do-rat an innsi dó
Fecht do Ciaran an Inis Angin gu cuala in gairm isin purt
Ro raidh risna braithribh:
‘Eirgidh’ ar se ‘ar cenn adbhair bur n-abadh’
O rancatur an port ni fhuaradur ann acht moethógláech tuata
Raidhit fri Ciaran inní-sin:
‘Eirgidh araIsin ara chenn arís
Follus dam-sa for a ghuth co m-ba h-e bhus abb daib-si am degaidh’
Tucadh iarum in t-oglach isin innsi co Ciaran & ro bherr Ciaran h-e & ro legh aigi & ba h-e sin Enna mac h-ui Laigsi .i. fer noebh adhamraigthi 'con Coimdidh & is e rob ab iar Ciaran
Do-rala cu torchuir soscéla Ciarain isin loch o araili brathuir anfhaitech & ro bhui cu fota fon loch n-araili laithi a n-aimsir samhraid do-cuadur bai isin loch gu ro len iris an t-shoscéla do cois bó dhibh co tuc le gu port tirim
As de sin ata Port in t-Soscéoil a n-Inis Angin
O ra h-oslaiced immorro in soscél is amlaid ro bui glegheal tirim gan dith litri tre rath Ciarain
Tainic araili fer do Corca Baiscinn co Ciaran Donnan a ainm mac brathar do Senan mac Gerrginn & in ann máthair dó & do Senan
‘Cidh accobrai nó cidh theigi’? ol Ciaran
‘Do chuingidh inaidh i tairisiur & i foighén do Dia’
For-facuibh Ciaran Inis Angin la Donnan
Ro raidh Donnan:
‘Uair as condeirc duit frium facuibh ní dod comurthaib & dot minnaib agum’
Facbaidh Ciaran aigi a soiscél .i. an soiscél frith as in loch & a clog & a fher imchuir .i. Mael Odran
Tri bliadne immorro & tri mís ro bui Ciaran a n-Inis Angin
is ed tainic iar sin co h-Ard Manntain i farrad na Sinna
O 't-connuic-sium aibhne an inaidh-sin iss edh ro raid:
‘Madh annso thairismit’ ar se ‘bidh imda saidbreas in t-shaeguil aguinn & bid uaithti anmunna docu nimi as’
Tainic iar sin cusin m-baile-sa
Ard Tiprat a ainm in tan sin
‘As sund immorro anfamit uair bat imdha anmain docum nimhe as & biaidh torroma o Dia & o dhainib coidchi forsin inad-so’ n-ocht kalainn Febra ro ghabh Ciaran i Cluain in dechmad esca i sathrann
Ochtur immorro do-chuaidh leis
Ciaran Aengus mac Nisse Cael Cholum Mu Lioc Lugna mac h-ui Moga Laim Colman mac Nuin
Amhra tra ro gabadh an congbhail-sin la Ciaran i Clúain cona ochtur iar d-daidhecht do thonnaib in uisce feibh ro ghabh Noe mac Laimhiach in doman cona ochtar iar tuidhecht do thonnuib na dilenn
As annsin ro clann Ciaran an cét cleath i Clúain & Diarmaid mac Cerbaill maille ris
At-bert Ciaran re Diarmait ic sádhudh na clethi:
‘Leic a laeich mu laimh uas do laim & bia-sa uas fheraib Eirenn i n-aird-righi’
‘As ced lium’ ar Diarmait ‘acht co tuca comarda dam aire sin’
‘At-ber immorro’ ol Ciaran
‘Cid at uathad-sa inniu baat ri Eirenn in trath-sa imarach’
Ba fior-son dano ar ro marbadh Tuathal Maelgarb rí Eirenn in oidchi-sin & ro gab Diarmait rigi h-Eirenn aramhárach & ro edhbuir cét ceall do Ciaran
Conad dia forcell sin as-bert:
At-bér co fír foirglidhi cid uathad do dream dhámhach bát rí Eirennrí aebhda oirdnidhi Eirenn in trath-sa imárach
Marbadh Tuathal Maelgarb Tuathail togaidhe Maelgarbh bá gairm gun gloire as de itá in rádh roghaidi ba h-e a écht Mael Móire
Gen mhaidm is gan eirsclaidi ro ghab Uisnech nír iar n-dál
do-rat Diarmait derrseaighthi cét ceall do Dhia 's do Chiarán
Iar sin ro shaidedh in cleth & adubairt Ciaran ica sáthad:
‘Ac so’ ar se ‘i rosc Triuin’
.i. Tren mac-sidhe ro bhui i n-Dun Cluana Ichtair ro triall anumaloit do-sum
Mebhuis fo cétair a aen-suil 'na cinn la breitir Ciaráin
Araili lá do-bhadur na braithri a n-ítaidh moir & siat ic buain i Cluain
Foidhit araili timtiridh uathaibh cosin clerech co ructha usqui doib isin gurt conad ann is-pert Ciarán dia ro ghabhduis inniu for a n-ítaidh no imfhulaingfedh saidbreas mor in t-shaeguil dona braithrib thicfatis dár n-eis
As derbh eimh ar na braithri ‘as ferr linne ainmne ara tibertar fochraic dhuin fein do denamh & dia ticfa les dona braithribh 'nar n-degaidh inas sasad ar n-itad inniu’
Tucad telcoma lan d'fhin otha tire Franc cosin m-baili do Ciarán i logh na h-ainmne-sin & ro mhair blagh don telcomu-sin sunn co h-aimsera déidhincha
O thainic immorro in fescur ro bennach Ciarán lestur lan d'usqui & ro soudh i fín togaidhi & ro dáiledh for na manchaib cona bai flaith ro derrscaig don fhlaith-sin
Ár do-dechadur muinter Coluim Cille o h-Í iar n-aimseraibh fodaib cosin cathraig-si
Ro fuiredh flaith doibh & ro h-erdurcaiged triasin cathraig uili nach raibhi roimpi nach 'na degaid flaith a com-maith
As annsin as-pert senoir ro bui i tich sruithi:
‘Ro-fetur-sa’ ar se ‘flaith ba ferr indas
Ferr in flaith do-ríne Ciarán dia mhanchaib dia m-batar a n-ítaid mhoir cu ro-soi-sium in t-usqui i fin doibh
Narub scel cen comurdha duibh-si sin’ ar in senoir ‘misi fein ro dail in fin-sin & teighed mh' orda dar eochair in bledhi isin fin taiscid-si & fin-naidh innosa boladh mh' ordan ara tuma isin fin an tan sin’
Tancatar & ro rasasta uili o bolad in meoir-sin
Ad-rubratar:
‘As ferr’ ar iat ‘in fhlaith-sa ina cech flaith in flaith isa bolad mharus iar n-aimsir ro-foda for meor
Bennacht’ ar siat ‘for Ciarán & bennacht for in Coimdid ro dhanaigh do cech maith’
Crichidh Clúana scoloc Ciaráin do-cuaidh co Saigir cu ro feidhligh fri re cian innti cu ro aslaigh Deman fair in tene senta bui ic na manchaib isin cuchtair do bhadudh
It-bert Ciaran Saigri na caithfed biadh co tistais aeighid do-bhéradh teine dhó immorro Crichidh uaidib sealad bec sechtair in cathrach gur' marbsat coin allta & nochur' mhillset a corp
O ra-cuala Ciarán mac in t-Sair bas a ghilla luidh co Ciarán Saigri dia chuinghidh
O ra-siacht is ed as-pert Ciarán Saigri:
‘Is ed tóisech ricthi a leas usqui dar bur cosa acht ní fhil tene ocuinn do thégadh usqui dhuibh acht tucaidh-si bur n-aidedha tened duin ar is daeibh ro cinn Dia’
Is annsin tuarcoibh Ciarán mac in t-Shaeir a lamha docum nime & do-róine ernaigthi n-dicra
Iar forbadh na h-ernaigthi tainic tene do nim co n-eisid for a ucht
Ro thimurc a uct imon tenid & dus-fuc lais cosin mainistir
Fo-ceird uadh in teinid for lar & ni ro mill cid brothairne don casal bui ime
Ro tathbheodaig dano a gilla at-bath roime sin & ro caith proinn malle riu-san
Do-ronsat a n-aeintaidh annsin na da Quiarán
‘Saidbrius an t-saeguil’ ar Quiarán mac in t-Saeir i Saigir moir
‘Ecna & ordan cen ercra i Cluain Mac Nois’ ar Quiarán Saigri
Nocu raibhi anim Ciaráin isin baili-sin acht fri re mis nama co n-dechaidh docum nimi isin nomad la i míss medhonaigh fhoghmhuir
O ro-fhidir immorro Ciarán gur' chomhfhoicsigh laithi a eitsichta do-roine faitsine gu toirrsi móir
Adubart ro budh mhor ingreim a cathrach o droch-dhainib fri deredh n-domain
‘Cedh immorro do-ghenum-ne ind aimsir in lochta-sin’? olna manaigh ‘in ocut thaisibh-si anfamait nó in leth n-aili raghmait’?
‘Eircidh’ ol Quiarán ‘& facbhuidh ma thaisi amhail fhacbaither cnama oiss re grein daigh as ferr dhuibh aitreabh immalle frium-sa in nim innás feidhliugud icum thaisibh i bhos’
O ro chomhfoicsigh tra aimser a eitsichta dontí noeibh Quiaran ind eclais bic isin tres bliadain a aeisi h-i quincid Sep-timber arai laithi mis greine h-i satharn arai laithi sechtmaine in ochtmadh decc arai esca as ann ad-rubairt-sium:
‘Nom-berur in dinn bec’ or se
o ra fheghastar in nemh & ind aer n-ard uasa cinn iss ed as-pert:
‘A S aghasta in set-sa suas’
‘Nidait as aghusta’ ar na manaigh
‘Ni fhetur-sa emh’ ar se ‘nach ni do thimna De dar mo thiasainn acht cena ro imeclaigh cid Daibhith mac Iesse & Pol apstal in seut-sa’
As annsin rucad in t-adhart cloiche uadh ara h-aine
‘Acc’ ar eisium ‘tabair fomorno
Ro linsat tra aingil idir nem & lar i frithshét a anma-som
Tucad iar sin ind eclais bic & tuarcuibh a lamha & ro benduch a popul & adubairt risna braithriu ind eclais do dhunad fair gu torsedh Coeimgen o Glinn Da Lacha
O do-rocht Coeimhgen iar tredenus ni uair lan-cennsa na g-cleirech fo chetair uair ro batar i m-bron & i toirrsi mhoir deis a g-cleirig
Ro raidh Coeimhghen friu:
‘Foircsi gruamdhachta’ ar se ‘foruib do gres’
Ro ghabh imecla iar sin na sruithe & do-ronsat reir Coimhgen & ro oslaic-sit ind eclais becc reme
Do-dechaid fo cétair spirut Ciarain dochum nimhe & tainic arís ina churp do agalluimh Chaoimhgen & ro fher failti friss & badur on trath co araile andsin ic imacalduim & oc denumh an aentad
Bennachuis Ciaran iar sin Coeimhgen
Beannachuis dano Caeimhgen uisqui & do-gní comman do Quiarán conad annsin do-rat Quiarán a clog do Caeimgen i comurtha a n-oentad & i screpul a chomnae
As eiside Boban Coeimhgin inniu
Noeib Eirenn tra ro fhoirmdechsat re Quiarán ara fheabhus co n-dechadar i muinighin Riogh nime cu ro gairdighthe a shaeghal-som
Rop é met in formait ros-gabsat fris co n-debairt cidh a fhír-chumthach fein .i. Colum Cilli:
‘Bennacht for Dhia’ ar se ‘ruc inti noeib Quiarán daig da maradh co m-badh senoir ni fhuicfed inad da ech charpuit ind Eirinn na bhudh leis’
Is sunn tra ata Quiarán cosin ochtur ro ráidh-sium co n-il-mhiltib naomh archena
Is sund itat taisi Poil & Petuir for-facuibh Benian & Cumlach isin crund chocai i bhos
Is sund itat taisi in meic dhaill .i. deiscipul Peca
Is sund dano ita scrin ind aiged .i. Peca is eiside it-connairc araili craibdech d'imorchur d'ainglib co h-adnacul Ciaráin
Tri inganta i bhoss in oidche-sin in tech n-áeigedh gan teinidh gan aeigidh gan ernaighthe ár robu lór Peca do theinidh & d'aeighidh & d'ernaighthe
Ni fil tra do-ruirmeadh gu leir a n-do-róine Dia di fertaibh & mírbhuilib ar inhíí noeib Quiarán daig as lia tuiremh & aisneiss dib
Daigh ni ro génair iar taidhecht Crist i coluinn nech budh mho déeirc & trocuire budh mó saethur & aine & ernaighthi bhadh mo umhla & caen-duthracht badh mo cennsa & ailgine bhadh mho deithitin & iret im eccluis n-De bad mo saethur laithidhi & fritaire aidhchi
Is é na tarat nach n-inmar no nach ní mesc ina churp riam o ro ghabh crabud
Is e na h-eissibh loim na linn no gu m-beth a trian d'uisqui
Is e nar' chaith ar an no gu m-beth trian do ghaineam trit
Is e nar'
cotuil co comuirsedh a thaebh re h-úir nocht
Is fo chinn na raibhi acht cloch do ghnath do adhurt
Is fria chnes na ro chomhraic lion ná olunn
Fer é cu lánedpartaib toghaidhi toltanchaib don Choimdidh amail Aibel mac n-Adaim
Fer co n-depracoitibh dichraibh don Dia amail h-Enocc mac n-Iareth
Luamuire lan-fholartnaighthech do airc na h-Ecuilsi etir thonnaibh in t-shaeguil amhail Noei mac Laimhiach
Fír ailither co sonairte irsi & creitmhe amail Abraham mac Tharae
Fer búidh bláith dilghedhuch o cridhi amail Moyse mac n-Amhrae
Fer feid-hil foiss i fulung fochaidhi & trebluidi amail Iob fochadhach
Salmcetlaidh lan-bhind lan-airpeitech do Dhia amail Dabid mac Iese
Estadh fir-ecna & fír-eoluis amail Solmain mac n-Dabid
Ail nemchumhscaighthe for a fothaigter ind Eclas amail Petur n-apstal
Primh-proiceptoir coitcenn & lestar toghai ic foera firinni amail Pol n-apstal
Fer lan do rath in Spirta Nóimh & d'óigi amail Eoin m-bronn-dalta
Fer lán do cosmailius o ilmoduibh re h-Issu Crist re cenn na n-uile ardo-ríne an fer-sa fion don uisce dia mhuinntir & dia áigeduib isin cathraig-si amail do-ríne Issu fin togaidi don usqui ic fleidh Cannan Galale
Mac saeir dano at-berur frisin fer-sa amail aderar mac saeir re Crist isin soscél
.i. Ioseph
Tri bliadni i n-aeis ind fhir-si amail asat bliadni i n-aeis Crist
Ro bui eiseirgi dano don fir-sa iar treidenus i bhus ina imdhai i Cluain do acalluim & do chomdhidnad Chaeimgen amail ro bhui eiseirghi do Crist iar tredenus as in adhnucul ind Iarusalem do comdhidhnad & do nertad a mhathar & a dheiscipul
Conid arna maithib-sin & arna maithibh imdhaib ailib ata a ainim ag muinntir nimhe
Atát a rélce & a thaisi i bhus co n-anoir & co n-airmheitin co fertuibh & co mírbhuilibh cechlaithidhe
cid mor a anoir coleic on mhudh-soin bidh mó a anoir i n-aentaidh naoibh nemh-truailligthi a chuirp & a anma i m-mor-dhail bratha in tan bus brithem for toradh a foircetuil inti noibh Quiarán immálle re h-Íssa Crist dia ro fhoghain
Biaidh immorro isin ma { moir-sin i n-aontaidh uasal-athur & fhatha i n-aontaid apstal & deiscipul in t-Shlánicedha Issu Christ i n-aontaid n-grad n-aingel na tairmdhechadur i n-aontaid déechta & daenachta Mheicc Dhe isin aentaid as uaisli cech n-aentaid i n-aentaid na noeib-trinoidi Athar & Meic & Spirta Noimh
Ailim trocaire n-De uasail uilecumhachtaigh tre impidi noib Quiaráin co risem in aentaid-sin
Ros-aitreabham!
Riaghail Patraic inso Soerad eclasi De co m-baithus & g-comnai & gabhail n-ecnairce co macuibh do leighiund co n-edbairt cuirp Crist for cach n-altoir
Ni dleagur dechmada na bó cennaithe na trian annoiti ná dire sét do mhainib mane bhe a frithfholad na h-eclasi do baithius & chomnai & gabail n-écnairce a manach itir biuu & marbhu & co raibh oif-friunn i sollumnaib & domnuighib & co rabhut aidhme og gach n-altoir dib mar aderur &rl Cosc Mo Colmoc maic ui Beona Cidh as imgaibthe do duine?
Ni anse
Fergughudh menic
Mordata cen dan
Discire fri senoir
Moille fri clocc
Coicce fri h-antesda
Immat forluaman
Faitphed briathar
Briathra inglana
Agairbhe taitheisc
Tairisiumh fri secnapaid
Sithe fri cursachad
Commarbai do mhanchaib
Mence chestaigthe
Ceist cid as inleanta?
Ni cundtabart
Foss occ etlai
Enfaitiu m-briathur
Briathra ailgena
Riaghail do chudnodh
Eirghi la ceit-breitir
Ceim n-urlatad ar Dhia
Diuide cride
Combádudh toile
Traethad aicnid
Ainmne fri fochaidhe
caetera
A S doilghi leam ina in t-écc do-techt idir adám dét an cuire ticfus ar m'eis a m-beth uili for ainsheis
Olc in aimser thicfa ann format fingbal forrach fann toidecht gach uilc co h-éimech gan fhír-laech gan fhir-clérech
Gan righ damus cert ná cóir gan espoc óg uas altóir gan brugaidh gebhus dechmaidh da crudhaibh dá choem chethruibh
Sruithi bitis do dheoin Dé i tosach na h-aimsiré ces loma clama cechra nirsat bailce bloingecha
Lucht na foghluma feighi fo-gnitis do righ grene ni thairmesdais mec nait mná robsat glana a n-aicenta
Leinti beca bruit mhora cridhi triamura trogha pudralla gerra garbha ocus riagla ro-gharbha
Dot-icfad sunn iar sodhuin sruithi deridh in domuin co m-brat co m-buar co m-bennuibh co failghibh co fitchellaib
Co sida is siric is srol gu coilcibh caemha iar n-ol co n-dímhes ecna Dhe dil beit i seilbh dilis Diabuil
At-berim fri siol n-Adhuim ticfat lucht an fhuar-chrabuid: gebait orra dealbha De na sleamna na sladuighé
I Nann luas imthighit ass fér ocus fochon fonnghlas: amhlaid raghuit immale ocus blath na m-brogaire
Bregaire deridh dhomain raghait uili i n-aen-conair i n-glaic dhiabuil do dheoin Dé a b-phianuib dorcha doilge
Betha Mo Chua Balla
O dho-chuaidh in fer maith for turus ro congair a mhogada & ro fhodhail daib a indmusa
Ocus as ecsamail amuil ro fhodail doibh na h-innmais sin .i. do-rat cuic tallne dh' fir & a dhó dh' fhir aili & aen-talland don fhir déidhinach
Matha immorro mac Alpei in sui Ebhraidhi in cétna fer ro scribh in soscela coimdheta is é ro scrib i curp soscéla ind aisneis noeim-si dia chuimniugud don eclais amail dailius Mac in Athar nemhdha dána ecsamhla in Spírta Nóimh da cech aen isin eclais
Is e immorro in duine at-berar do dhul i l-leith aili ann .i. Issu Crist Mac Dé bhi do-dhechaid do chabair in chinid daenna cu ros-ben a glaic Dhiabuil & cu ro freasgabh iar sin for nimhibh noemhdha ar amus in Athar neamdha & ro congair cuice a apstola cu ro fhodhuil doibh dana écsamhla in Spirta Nóim amail rop fhollus do chách isin cincdighis
Ocus cu tidhnaic na dana cetna dona noemaibh & dona firenuibh fo ind t-samail na n-abstul tria forceatal na screaptra n-diadha
Na cuic tallanda immorro at-berar sunn iar siens coic cetfada cuirp & anma sin ro tidhnaicedh o Dhia don cinedh doenna dia fhoghnamh fein & d'fegad De trompa
Na da thalland immorro it-berur sunn iss ed do-fhornet in t-etarcnugud & in tuicsinugud do-berut na noeimh & na fireoin for an Coimdhid gu cumaid a n-degh-ghnima fon n-etargna sin
In oen-talland immorro iss ed do-forne in dliged derrscaightech fil isin anmain doena triasa bh-feghann h-i fein & na duili aili filet i talmain & renna & firmamint & in sosad ainglecda & in Trínoit uilichumachtach
No as iat na cuice tallanda at-berur sunn
coic liubair rechta Moysi; ár foghnaidh a nemh-forbunn-side do luct núi-fhiadhnusi ár fo-gabur amlaid-so aenta petarlaici fria nui-fhiadhnusi .i. rechta fria soscéla: uair dia tarta nech leis na coic fa dhó is a deich fhásas dibh
Dia tuctha dano na deich fo cethair is fhásas dibh
As inann sin iarfír & coic liubair Moysi co n-deich timnuibh in rechta diadha do accomhal do ceithir liubur in t-soiscéla dia bh-foghnum don duine thoirises on cethar dhúil & cu bh-foghuin an duine-sin don fhir Dhia do-rat rechta & riaghla ecsamla dona h-ecnaidib
A h-aithli immorro rechta & riaghla na coic n-aimser rem-techtach tainic Issu sunn isin domun cu ro chum-sidhe rechta & riaghla tria forcetal soiscéla don chiniud doena & dona h-apstalaib seoch chách & ro for-chansat-sidhe a fothoscaighthe & a n-deisciplu noemhu tara n-eisi imna riaghluibh-sin
Sochaidhe tra do noemuibh & d'fhirenuibh ro comaillset na rechta-sin & na riaghla in Coimdhed na n-dula & na ro leicset i mudha a taillne
Amhail ro comuill in noem uasal oirm-heitnech dia tá líth & foraithmet i n-ecmong na ree-sea & na h-aimsiri .i. in grian t-solusta & in rétla loinnerdha & in tene thaeidhliuch & in ruithen rathmur ro fhaidh Grian na Firindi isin domun cu ro shoillsigh i bh-fhertuib & i mirbhuilib coiced Connacht .i. Mu Chua Balla teirt Kallaind Mharta immorro gacha bliadne indister ní dia fhertuib & dia mirbhuilib & dia ghenealach collaidi & don fhorbadh do-rat for a rith m-buadha i bhus isin t-saegul freacnairc .i. Mu Cua Cronan a ainm dilius mac Becain mic Bairr mic Nathi mic Luighdhech Caindech immorro mac Luigdech mic Liligdech mic Dalann o taat I Luigdech mic Dalann do Ultaibh
Cumne immorro ingen Conamhail mic Machdain do Dhail m-Buáin a mháthair
Briunsech & Lucait & Tuideall a tri derbhshethracha n-araili aimsir immorro tainic Comghall Bendchair do thigh Becaín remraidti et at-connaic timtirecht aingiul os cinn in tighi & ro fhiarfaig do Bhecán:
‘Cidh fil ocut-sa do macuibh’?
‘A dho do neoch is áirmhighthi’ ar Becán ‘& macán lasc bec fil oc na caeirib & ni h-airmhighthi h-e’
‘Tabar isin tech co n-fhacamar h-é’ ar Comgall
Tuccad ón
Is ann sin ro raidh Comgall:
‘As forbhfhaeilid m'anam-sa resan mac-so ár ita rath in Spirta Nóimh 'na comuidecht’
Ruc iarum Comgall Mu Chua leis cu Bennchar cu ro légh canoin phetarlaici & nui-fiadnissi ann & ind ord n-eclusdai et do-ghnídh-somh ferta & mirbuili isin inad-sin ina gillaid-hecht
FEACT ann tainic ben aimrit dia atach-som dia soerad ar an aimrite
Is ann sin do-rala do-sum bheith oc cái iarna bualad dia oidi & ni thuc freacra Is eadh do-róini in ben do-chuir a bas fo a dheoruib-sium cu tard ina beolu cu ro thuisim fo cétoir & co ruc mac .i. Dabiu mac esidhe iardain
Is brect immorro & is ecsamail innisit na h-eolaig fatha tuidhechta Mu Chua a h-Ulltaib ár iss ed at-berut foireann con-ad araili baili ruc Comgall uadh cumad h-é fochunn a dheabtha
No is e in fotha iar bh-fir .i. araili aimser ruc a mháthair le Mu Chua do thorruma a h-athardhai .i. Dal m-Buain & a coibnesta; et o 't-conncadar-sum esseom ro anóraighset h-é & ro treicset cach airi
Ro bai immorro senoir uasal don cinedh-sin .i. Coman sacart meise Fiachna mic Baetain; et is ed at-bert-sidhe rá Mu Chua:
‘Ro bentar anóir h'athardha fort amail ra benuis-si form-sa’
O ro bhatar .i. Mu Chua & a máthair ic toidhecht do Bennchar for cula do-ralatar macaimh Fiachna mic Baetain doibh cu m-batar ic fanamhat imon clérech & iss ed at-bertis:
‘Clérech lascc’
‘Meic cen casc’ ar Mu Chua
Ro fhergaiged iarum friu cu mor gu ros-cuir fon talmain ro cosait Coman & Fiachra mac Baetain fria Comgall in gnimh-sin
Is ann sin at-bert Comgall cona biadh Mu Chua in Ulltaib et as i briathar Comain fa-dera sin
‘Os 'gum innarba dhuit’ ar Mu Chua ‘tabair comhartha dhamh triasa tuiceabh bhaile i bh-fothaighiubh reclés’
‘Ni fhil comhartha ocum’ ar Comgall ‘acht mana bera lat in topur-so’
‘Is tualaing Dia cidh edh on’ ar Mu Chua
O do-chuaidh immorro Mu Chua a Bennchar amach ro dhechsat a coimmite dara n-eisi & at-conncatur in nell uiscidi ina n-diaidh cech leth no theighdis
‘Is é in topur sút’ ar Mu Chua ‘& ernuighium fris curub é bias remhainn & bus treoraigi dhun’
fo in t-samail Moysi mic Amra riasa rabha nell solusta ic tiachtain a h-Eigipt at-bert-som sin
Ra-siacht Mu Chua as sin gu Gael cathair sin i bh-Feruibh Rois & Gabrin espoc do Bretnaib innti-sein & tarcaidh-sium in cill do Mhu Chua ar bat comhaltadha
Ro thuit immorro bainne as in nell-sin co n-derna topur isin bhaili dhe a comartha a n-aentad
Ro-siacht iar sin Mu Chua co Fobhar Feichin
Is í sin aimser a n-dernad muilenn ac Feichin & ní raibhi uisci aigi & as i comairli do-ronsat na cleirig:
‘O dho-rócht’ ar siat ‘Mu Chua cucainn tiagham gu Loch Lebinn dus in bh-fuighbim uisci as’
‘Is torathar comhairli sin’ ar in soer ‘ár ita in sliab lan-mhor eatraibh’
‘Is tualuing Dia cidh edh on’ ar Mu Chua
O ro-siachtatar tra na cleirig in loch ro lá Mu Chua a bhachaill isin loch gu ro tholl roimpe in sliabh
Do-róine dano Feichin in cétna & na cléirig arcena co frith amlaid sin uisqui don mhuilinn
Do-ronsat a n-aentuidh iar sin Feichin & Mu Chua
T EIt iarum Mu Chua as sin cu Tech Telle i termann Durmaighe et iss ed rob ail do-som cathair d'fothugud i farrad an inaidh-sin & araidhe nir' h-etadh ár ní ro thoirinn in topur iar sin Mu Chua tar Sinainn i crich Connacht
Ceallach mac Ragalluigh ba ri Connacht in tan sin
Is eadh immorro do-rala do Mhu Chua dula i Soghan Ua Maine et ro shlechtsat uili dhó ar connailbhi ár do Ulltaib a m-bunadus
Ro anoraigh dano rigan craibhdhech bai isin tír esiumh cu lánmor Baill-gel a h-ainm-side
Bai tra Mu Chua cethracha in carghais isin tir-sin & ro fhuabratar a fhostad acu do gres
‘Ticfa immorro’ ar Mu Cua ‘uaib bodhein mac bethad dia bh-foighentai’
Comman dano ro tarrnguired annsin
IM thighis uathaibh iar sin & facbhus bennacht foraib & for a n-daltuibh & fora macuibh sethar sicut at-bert:
Bendacht for a n-daltuibh da m-beat do reir riaghla: bennacht cu dermhair ara n-degh-mhnaibh diadha
Gach gilla is gach garmac bias dom réir cu ro ghar biaidh doibh 's ni bhá falumh talam cona thorad
LUIDH Mu Chua iar sin cu Loch Cime
Is ann ro bui Cellach mac Raghallaig ri Connacht oc seilg in fiadh isin loch cu ro an for cloich moir ann & nír lamad dul 'na dhiaidh ár ro bui peist isin loch no erchoidiged cu mór dona dainibh
Is ann sin do-raidh in ri re Mu Chua:
‘Da mad dana lat fer dar muinntir do dul i n-deghaidh in fiadha for do comairci riasin peist no ragad’
‘Is tualaing Dia cidh edh on’ ar Mu Cua
Luidh in fer iar sin isin loch cu ro mharbh ind agh n-allaid bai forsin leic & iss ed ro raid
‘Roba maith’ ar se ‘an t-inad innsi so’
Tainic iar sin in t-ocláech isin snamh cu ro shluic in peist 'na oen-mhír esidhe cu ro aithisigh in rí do Mu Chua
Ro fergaig immorro in clérech risin peist cu ro sceith ind ocláech n-oghshlan i bh-fiadhnusi na slóg & ni ro erchoidig do neoch riamh iar sin
Ro morad ainm De & Mu Chua triasin bh-firt-sin et ro shlecht in rí & urmhor na slóg do Mu Chua
ba h-e sin tosach a ard-ratha a cuiced Connacht
Luidh Mu Chua iar sin tar Odhbha bu thuaidh i crich Cera cu riact cu Ros Dairbriuch
Ros n-Dairbhrech cathair Mu Chua re n-abur Balla bith-nua inmain dos ainglech idhan Ros n-Dairbrech na noeimh-ibur
Balla ag dainibh noemhdha anú in t-ainm coitchenn gu coemh-clú:
Ros n-Dairbhrech rob edh a aimm re linn Tuathail Treathanghairbh
O crich Benncuir na n-ath n-uar gu clar Cera na caemh-shlúagh a tir Fher n-Domhnann na n-dos ro fhaidh Comhghall gu coem-Ros
Ros
Anaid adaigh isin dú-sin
O ro fheghsat immorro in coimmite os a cinn aramharach ní fhacatar in topur
Do-raidh Mu Chua friu in topur dh' iarrad
Is and do-raidh scoloc friu:
‘Ata topur ball-aluinn tisana’
‘Bidh uadha sin ainmneghthar in baili’ ar Mu Cua: amail as-bert fesin:
Bidh Balla ainm in bhaili ár do-rala for mh' airi: bid h-e a ainm o sin imach cu tí in dine déidinach
Ro altuigh-sium do Dhia inad a reclésa dh' fhoillsiugud dó
Coic bliadna trichat immorro robo slan do Mu Chua in tan sin & bliadan ar fichit do oc foghnum don Choimdhid isinn inad-sin co n-dechaid docum nime:
Rann
Bliadain ar fichit gan acht do Mu Chua a coiced Connacht fraigh uiri ic tarainn a thaeibh fa dúire crabhuidh cnes-chaeil
Tainic immorro Eochaidh Minnech flaith Clann bh-Fiacrach do diultadh resin clérech
Ro foillsiged dano dhó aingil ós cind in dairi i r-roibi Mu Chua & o 't-connaic in clérech ro thairinn dó fo chedoir
As amlaid immorro do-bhui Mu Chua in tan sin i carcair cloichi
Do-riacht Eochaid ar amus in cleirig & cét do maithibh a muinntiri 'na fharrad .i. Maine cona secht macaibh & Domhnall & Feradhach & Mael Cathaigh & Ronan & Suibhne & Finntan Finn & maithi Clann Fiacrach
cidh marbad in cleirig ro triallsat is í a reir do-rónsat ár ro thaitnighset na ruitne spirtaldai & ind fhoghnuma diada as a gnuis
Ro idbairset dó in baili iar sin cona ferann do dheoin Cheallaig mic Raghallaig conadh dia fhothugud-sin ro chan in seanchaid:
O Clugh Chuiri Calgaigh curaidh co Móin fri h-Adhradh atuaidh o Mhuigh Moetla cona moin gu Croit Cualachta cleth mhoir
Is amhlaid thuccsat a tír Clanna Rosa gu roibrigh gan ainbhthine 'na n-anmain ga mainchine mor-adhbhail
Gu cuairt gach treas bliadan balc itir fhir is mhnái ocus mhac do Chua na carcrach caeili re atach re ecaine
Bo gach fir feramail uili idir righ is rodhuine do Chua chedach na fharrad edach gacha h-ollaman mhor gacha tighi thuaidh
o Traigh Eothuili cu Muaidh screpul gach teineadh cin tart do neimeadh Coicidh Connacht
Robo le Mu Chua gan ces o Odhba na n-drong n-diles roba tairptech a tuili cu traigh n-ainbhtech n-Eothuili
R O fhothaighesdar amhlaid sin a cheall & a con-gbáil et tuc tri h-espaic do coisecrad a releac & a reclés & do roind in feruinn dia manchaib
B A do fertuibh Mu Chua
Aroile ben aimrit tainic cuigi cu ro bennach da ghas bilair dhi & cu ro coimper fo cétoir mac & ingin .i. Luicenchair Craibdech & Scannlan iat-saidhe
FIRT amra aili bheous .i. Mu Chua do-dechuidh gu Loch Cime gu r' indisetar na timtirigh do Cind Fhaeladh mac Colcan ár is e ba rí Connacht in tan-sin:
‘Ata’ ar siat ‘anmhchara Cheallaig mic Raghallaig amuigh’
‘Ni dochaidi linn h-e’ ar Cend Faoladh ‘a bheith 'na anmcaruit ag Ceallach mac Ragallaig & ní thargha isin n-innsi-si’
Is ann sin tuc Mu Chua in loch tarsin n-indsi
Do-chuaidh in ri ar eicin a n-ethar a n-degaid Mu Chua
tuc h-e fein & a mac & a ua a n-daeiri dhó & inn inis do shoerad & ro soerad iar sin
B A do fertuib Mu Chua .i. Sil Muiredhuigh ro bui isin Buidhi Connaill cu ro shirset cleirigh coicidh Connacht dia bein dib & ni fhuaratar cu tancatar airm i m-bui Mu Cua cu ro ic-sidhe iat & cu tuc in dath bai orra for a bhachuil et tucsat iar sin a maincine dhó: conudh dia dathugud-sin as-bert in senchaid:
R O shirset Sil Muiredaig tuatha Eirenn isalla da n-din ar an duinebaidh cu tancatar cu Balla
Ro gheallsat Sil Muireadhaig riar an cleirig gil glanna cumadh lir fri duilleabur a n-indmhussa do Balla Do-rat for a naemh-bachail galar na tuaithi uile conadh edh for-caemhnacair is de ata in Bachal Bhuidhe cét fa chúic thancabar d'feruibh arm-ghlana uailche cu brath dia nam-riaraidh-si ní bete ni bus uaitte
Gach eicen dos-ficfa-si guidhidh m'ainm co Dia choidhche ni bar-ricfa-si anmforlunn 'na dhiaidh
B A do fhertaibh Mu Chua
Fecht do-chuaidh a crich Muaidhi cu riacht cu h-Inis Amhalghadh & ní tucadh ethar cuigi
‘Ni ba eicin feasda’ ar Mu Chua ‘ethar d'iarradh innti’
Tuarcaibh iar sin an talam cu tiaghar do chois innti o sin cusaniu
FEACT n-oen do-chuaidh-sium cethrar cu bru Mhuaidhi
Tucsat na h-iascairidi era fair
‘Dia m-beth’ ar esium ‘timthiridh Dé tis no bered ní dhuinne’
As ann sin do-chuir in ron cethra bradana dhoibh-sium for tír
FEACT aili do-cuir Mu Chua a timtiridh d'acallaim Foelain
O ro-siact-sidhe cu h-All in Cleibh tancatar chuice da ban-gaisgedhach batar issin tir .i. Bec ingen Con Choraig & Lithben ingen Aitreabhthaigh et iss é reabrad dodeitbir do-gnitis-sidhe in duine teched sechu do-bertis essidhe i cliabh & da théit as-side & a imluadh tar an allt n-adhuathmhar
Ro faillsiged do Mu Chua a gilla do chur isin clíab
Luidh Mo Chua cu riacht an t-inad
Ro riaruig Lithben ingen Aitreabhthaigh h-e fo cétair & ní ro leic Bec uaithi an gilla co tard an clérech a chochull Ro lassidhe ima lamuibh & ro riaraig in clérech iar sin
ro agaillset na h-ingena an da n-athair cu tardsat do shaigid Mu Chua & cu r-ro baist Mu Chua iat iar sin
Táinic immorro in Bhéc-sin cu m-boi secht m-bliadna ic fognum do Mu Chua cu raibhi i n-araili tan ic acaine beith cen claind & is ed a cetna dano do-raidheadh Coel mac Aedha sen Ceneoil Aedha & tancatar a n-dis co tucsat a maincine do Mu Chua do gres
Aillsi dano ro bai for Taithleach mac Cind Fhaelad
Ro íc Mu Chua h-e & ros-cuir ara cloc fein & ata fair fos do derbhadh na mor-mirbuile-sin
Araili aimsir shamraidh do-cuired Mu Cua do coimhet na n-uan
Ro bui-sium immorro ic gabhail a bhiaide ina bh-farrad
Ro choimhrithsat na h-uain ar amus a maithrech ár ní raba fal eatarra
Tainic Mu Chua & ro tarraing a bhachail 'na dhiaidh forsin talmain & ni ro lamh uan dona h-uanaib toct tar slict na bacla acht cach dhe oc dechsoin a cele tarsin slict anunn n-araili la tucadh gu Mu Chua gilla anfhabrachtaidi nar'
fhet a lamha na a cosa na a uile bulla arcena do gluasacht
Ro tadaill Mu Chua o a laimh a uili bhall ind gilla & adubairt fris:
‘Eírig a n-ainm Issu & fegh in n-grein & imthigh;’ & ro eirig fo cétoir & ro morad ainm De & Mu Chua de sin
Feact aili tucad duine demhnach cu Mu Chua
Ro innarb-som in demon uadh ind ainm na Trinóite n-araili aidhchi tainic araili merleach do ghait cruithnechta Mu Chua
O ro tocuibh in merlech in t-oire fair ro fheodhaigh fo cétoir & ní ro-fhet imtheacht na a oiri do cur dhe no gur' bennach Mu Chua iar sin
FEACT aili tháinic fer saegulla & mac bodur lais cu Mu Chua & ro ghuidh h-e cu ro slanaiged a mac dhó & ro guidh Mu Chua in Coimdhe fair & ba slan in mac do chumachtaibh Dhé & do guidhi Mu Chua & ro morad ainm De & Mu Chua dhe sin
Is e immorro in fer-so .i. Mu Chua do-rat a uili fhoghnuma o thosach a bethad fria ecna & crabhudh
Is e ro imeaclaig in Coimdhi as a naidinacht
Is e ro traeth cech pecad
Is é ro bhaidhestar ann fein airfitedh in t-saeguil frecnairc
Is e ro traeth fuailfedh a cholla
Is e ro dermuit na h-aibhniusa freacnairc
Is e ná ruc a menmain na a innfheitiumh o th-sirfheghadh na flatha neamhdha
Is e ro miscnigh na maithi aimserda marbhtis otraighi
Is e ro imghabhudh onoire in domuin amail bás
Is e ro adhuathaig na h-indmhusa & na maine
Is e no comainsighedh in t-airfited collaidi mar badh neim
Is e na tuc gradh don brentataidh collaidi
Is e do-rat loghudh da gach aen do-ghníth olc fris
Is e ro traeth a corp & ros-tairbhir frisin bh-foghnumh n-diada
Is e ro h-adhannadh o theinid gradha Dé & no adhannadh-som on teinidh cétna cridhedha na n-daine aili
Is e no charad in comhfhocus amail h-é fein
Is e no tarm-naighed do corpuibh & d'anmannuibh na n-daine
Is e no charadh a naimdiu amail no charadh a cairde
Is e no ernedh na maithiusa do neoch cia mhiscniged neach é
Is e do-ghníth ernaighthi tar cenn lochta a ingreama & a aithisighthe
Is e ba foidhidechu fria fulang cech imnidh & cech fochaide
Is é do-bereadh na máine diadha & doenna da gach aen non-athchuinged
Is e no furtachtaiged do cech aen no bhith a n-eicin amail athair
Is e no thorramad cech aen no bidh i carcair no i cuibrech & nos-tuasluiced
Is e do-bheiredh crodh do shoerad cech daeir & cech mogad
Is e do-bereth etach do bhochtuib & aidilcnechaib in Coimdhed
Is e ba soma & ba saidhbre dona bochtuibh ciar' bo bocht fein & ciar' bhó aidhilgnech é féin
Is e do-bereadh biadh dona gortachuibh & deogh dona h-itaduchaibh & etach dona nochtuib & failti coitcenn dona h-áighedhaib & do cech aen ricedh a leas
Is e no dhitnedh na deibhlena & na fedhbhu truagha
Is e no shoerad na bochtu & na h-amhfhanna o cumhachtaibh in t-saeguil
Is e na ro gradhuigh ór & arcat acht amail clocha no luaithred
Is e na ro ghluais a bhel na a thengaid riamh cu dimhaín
Is e na ro leic nach n-anairchius chuice riam triana eistechtuibh
Is e no thaisced 'na cridhi cech ní no raidhedh Dia fris
Is e na facaidh ní nar' bhu dir dhó do fhaicsin
Is e na ruc coisceim fria h-anbhfhorus riamh
Is e ro traeth a cetfuidh o shanntugud na rét talmanda
Is e no cengail indeithium a menman isna nimhib noemhdhai
Is é na ro leic uadh nach n-uair dimhaín cen toradh
Is e na ro leic da cridhi dhul o Dhia
Is e ro mhianaigh cu bh-fodhmadh cech ni ar Crist ar dhaig gu roissed cusan athardhai nemhdhai
Is é no fhuired an chumsanad suthain do fein tria traethad a cholla ind oeine ind apstanait